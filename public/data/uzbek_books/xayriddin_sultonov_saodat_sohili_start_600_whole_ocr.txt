XAYRIDDIN SULTON

SAODAT SOHILI

Qissalar
Hikoyalar
Esselar

Gʻafur G'ulom nomidagi nashriyot-matbaa ijodiy uyi
Toshkent — 2005



84(50)6

5 96
Sulton Xayriddin.

S 96 Saodat sohili: (To`plam)/ Xayriddin Sulton. — T.:
Gʻafur Gʻulom nomidagi nashriyot-matbaa ijodiy uyi,
2005. — 176 b.

Boburning tushlari... Tahlikali uzun kechalarda, beorom tunlarda qandoq
sirli, ilohiy tushlar koʻrgan ekan bu ulugʻ zot? Va karomatli, mo`jizakor bu
tushlar qandoq ta'bir, ro`yob topgan ekan?

Muhtaram kitobxon!

Mumtoz adibimiz Abdulla Qodiriyning «Moziyga qaytib ish koʻrish xayrli
deydilar», degan hikmatli oʻgiti yodingizda bo`lsa kerak.

Qo`lingizdagi to`plam muallifi ham bu safar sizni olis va yaqin tariximiz
sari sayohatga chorlamoqchi. Bu kitob sahifalarida siz Hofiz Ko`ykiy, Muhammad
Sharif Gulxaniy, Zahiriddin Muhammad Bobur singari mashhur ajdodlarimiz
siymosi bilan uchrashasiz, xayolan ular kezgan moziy soʻ“qmoqlaridan bosib
o'tgandek bo`lasiz.

Yo`lingiz oydin boʻlsin!

BBK 84(5U)6

5 4702620201—5 — 2005 € Xayriddin Sulton,
М 352 (04)—2005 Gʻafur G'ulom nomidagi nashriyotmatbaa ijodiy uyi, 2005-y.

ISBN 5-635-02312-6



QISSALAR

 

«KO`NGUL OZODADUR...»

Oʻsha yili kuz shunday tiniq, shunday ma'yus kelgan ediki, beixtiyor odamning yigʻlagisi kelardi.

Kechalari shaharda xazon yoqilardi.

Yarim tunga qadar ravonda oʻltirardim, oʻ“pkam tutun
hidiga to'lardi, dimogʻ“im achishib «Zarbulmasal» oʻqirdim
va qor tushguncha oyogʻimga etik sotib olishimgayu qonimga
tashna qilgan dissertatsiyani yozib tugatishimga negadir qattiq
ishonar edim. Garchi bundoq xomxayollar bilan shu ravonda
oʻzimni aldab necha kuzu necha bahorni besamar oʻtkazib
yuborgan boʻlsam-da, bari bir bu safar ishonchim komildek
tuyulardi. Deydilarki, ilon-chayonlarni oʻrganayotgan odam,
oxir-oqibat shu gazandalarga ham mehr qoʻyib qolar ekan.
Shundanmikan yoki yosh umrimni bagʻishlab oʻltirganim
uchunmi, qay bir zamonlarda yashab oʻtgan Muhammad
Sharif Gulxaniy degan rindnafas bir odam ham endi menga
otamdek aziz boʻlib qolgan, uzun, sovuq kechalarda uch
xonali boʻm-boʻsh ijara uyda yolgʻizlik nimadir — bilmas
edim. Oy oxirlarida, shuncha paytdan buyon «ogʻziga 50"К
solib olgan» telefon tuyqusdan tilga kirib, uy bekasi Dinora
opa malol keltirmaygina ijara haqini eslatganida, g'“oyibga
tikilgancha poʻpisa qilib qoʻyardim: «Xoʻsh, mavlono
Gulxaniy, beka ijara istar, oqchadan chiqarsinlar! Kechayu
kunduz shunda hoziru nozir boʻlsangiz, yo halimxona bundayu
zikrxona undami?!» Mavlono Gulxaniy ranjib javob qilar
edilarki: «Biz qoʻy koʻ“rmasak ham qiy koʻrgan erduk. Qul
bilan quymoq yesang, qustirmay qoʻymas, choʻri bilan
chalpak yesang, qaytarmay qoʻymas». Soʻng tumtayib,
indamay qolardilar, mening esa, u kishi G`ulom ismimga
mutoyiba qilganiga darhol fahmim yetaqolmas, anglab
yetgach, bisyor zavqim qoʻzib kulib yuborar edim. Umuman,




mening Gʻ“ulomligimu uning Muhammad Sharifligi aksariyat !
lutfu zarofatlarimizning qizgʻin va tuganmas payroviga
aylangan edi. «Nechukkim aytmishlar, — der edilar u kishi
soxta qovoq uyub, — qum yigʻilib tosh boʻlmas, qul yigʻilib
bosh boʻlmas». «Haqqast rost, taqsir, — der edim men, —
g'ulomligim chin boʻlmasa, sizning etagingizdan tutarmidim?
Yaxshilar bila yurdung — yetding murodgʻa, yamon bila
yurdung — qolding uyotgʻa. Bu oʻzingiz aytgan soʻzlar,
tonmassiz, taqsir? Mana, kitobingizning yigirma uchinchi
sahifasiga zikr etilibdir. Agar men ahmoq boʻlmasam, ana,
olmaymanmi, shoiri zamon «Ofarin Biyronning ejodida lirik
qahramon evolutsiyasi» degan mavzuniyu bo“lmaymanmi shu
paytgacha doʻxtir nauk! Hayf, sizning tarixan cheklangan
masalangizgayu hayf mening nodon umrimga!» Bu
iddaolarimga javoban mavlono bepisand kular edilarki:
«Ushbu soʻzung birla izhori fazl qilg“oningmi?! Hech bilmas
oʻxshayursanki, yumruq yukunib biyk boʻlmas, echku yugurib
kiyik boʻlmas».

Shu zaylda kech kirib, qorongʻilik tushardi. Kechalari esa
tushimda gala-gala qush charx urardi. Har qushlarki, aqlingiz
shoshadi. Boyoʻgʻli bilan Boyqush, Yapaloqqush bilan
Turumtoy, Kordon bilan Koʻrqush xilvat bir vayronada bazm
qurib tinimsiz chugʻurlashar, qizig`i shundaki, men ularning
tiliga bemalol tushunar, tagimga toʻrtta guvala qoʻyib
oʻltirgancha oftob elitib, har biriga joʻyali-jo`yali kengashlar
berar edim. Ba'zi tunlar bu matalgoʻy parrandalar momiq
patlari bilan yuz-ko“zim, qoʻl-oyoqlarimni qitiqlab uygʻotardi, ular meni bedor boʻlmoqqa, yana «Zarbulmasal»
kitobini varaqlamoqqa da'vat etardilar. Goh esa koʻzlarimga
Но"дапф latifning koʻknori xayolidek chalkash jinkoʻchalari
orasida, boʻyradek bir sahnda koʻkka sachrab yonayotgan
gulxan koʻrinardi. Gulxan tegrasida hammom goʻlaxxonasini
makon tutgan mavlono Gulxaniy oʻzi singari ozodavash xayol
sohiblari — Mahzub, Majzub, Muntazir taxallusli uch rind
shoir bilan suhbat qurib oʻltirgan boʻlardi. Olov chetida qora
qumgʻon biqirlab turadi, jiyda choy hidi atrofga taraladi. Bu
manzara esa mumtoz bir adibning ushbu soʻzlarini koʻnglimga
yetaklab keladi: «Men mana shunday gulxan yonida oʻltirishni




va shu holda choy ichishni juda yaxshi koʻraman. Bu oʻltirishning
shoirona, darveshona bir ma'nosi bor. Shu gulxan hayoti
hanuz mening esimdan chiqmaydi va shu hayotga hamisha
koʻngilda bir muhabbat saqlayman...»! Muhammad Sharif
toʻrda, boshini quyi egib oʻltiradi, mudom tabassum, kinoya
va mutoyiba jilva qilguvchi ozgʻin, zahil yuzlarida qaygʻu
koʻlankasi. Va shunda uni bu choqqa qadar buningdek qiyofada
koʻrmaganimni eslab hayratga tolardim. Uning suvratidagi
zakiylik, dilkash nekbinlik qayga gʻoyib boʻlganini oʻylab
boshim qotardi. Gulxan esa charsillab yonadi, tevarakka,
uchqunlar sachrab soʻnadi. Shu tobda alanga yogʻdusi emas,
tolesiz qismat yogʻdusi Muhammad Sharifning siyratini yoritib
turgandek tuyuladi. Shu gʻarib, fayzsiz makoniga boqib va shu
g'arib, fayzsiz makonidan yulduzlar qadar yuksalib mavlono
Gulxaniy koʻzlarini yarim yumgan koʻyi bayt oʻqiy boshlaydi:

«Koʻngul ozodadur, — shivirlaydi uning lablari, —
koʻngul ozodadur, dunyoga arzi ehtiyoj etmaz...»

Bunday lahzalarda Muhammad Sharif koʻzimga naq
tajassumi iztirob boʻlib koʻrinadi. Ertalab, uyqudan uygʻonib,
kechasi qoralagan qogʻozlarimni titkilaymanu «Gulxaniyning
quvnoq hajviyotida...» degan satrlarga nazarim tushib, oʻzimga,
olamga nafratim oshib ketadi. Bunday lahzalardan so`ng oʻlibtirilib toʻldirilgan sahifa-sahifa qogʻozlarning huzurini savat
koʻradi.

Koʻnglim sovib, ishga boraman.

Ishxonadagi butkul faoliyatimni bir ogʻiz qilib «ozgina»
degan soʻz bilan ifoda etib qoʻyaqolish mumkin. Lekin bu
faqat meninggina faoliyatim desam, haqim ketadi. Hammamizning ham hayotimiz ishxonadagi shu «ozgina» degan
soʻzda mujassam. Har qalay, men oʻzim koʻrgan idoralarni
aytayapman, boshqalariga kafolat berolmayman. Xullas,
ishdagi kun tartibi taxminan shunday: ozgina salom-alik,
ozgina gazetxonlik, ozgina kashandalik, ozgina gʻiybat, ozgina
hasad, ozgina xushomad, ozgina haqiqat, ozgina ovqat, ozgina
sayr, ozgina shaxmat. Shu. Kun kech boʻladi. Darvoqe, bu
orada ozgina ish ham qilib qoʻyiladi — boshliq so“kmasligi va

'Abdulla Qodiriy. «Mehrobdan chayon».



vijdon qiynalmasligi uchun. Ilgarilari bu hol menga behad
erish tuyulardi. Oʻzimni xuddi ishlamasdan tishlayotgandek
sezardim. Oz-oz oʻrganib dono boʻlar ekan kishi — mana,
taqdirga tan berib, oʻrganib ham ketdim. 5

Kechqurun uy-uyiga, tepa toʻyiga boʻlganida birov do“konga
joʻnaydi — goʻsht istab; birov bogʻchaga yoʻl oladi — bolasini
istab; birovlar esa shahar kezmoqqa tushadi — may istab...
Ishqilib, oqshom chogʻi har kim ham nimadir istab qoladi.

Men esa imillab uyga qaytaman.

Mavlono Gulxaniyning chindan ham go`lax boʻlganiga
ba'zan ishongim keladi: kun boʻyi uyda oʻltiradiyu biror
ivirsigan narsaga qayrilib qaray demaydi. Qaytaga, matalgoʻy
parrandalarini yelkasiga qoʻndirib, uyning toʻs-toʻpolonini
chiqarib, mahmadona qushlari bilan birga bandai bechoralarni
g`iybat qilib oʻltirgan boʻladi: «Muhammad Yusufboy degan
sodda bir mardum bozordin oʻz zaifasiga kafsh olibdur, bir
noshinoxt oʻtkinchi kishiga koʻrsatubdirki: «Bu kafsh manim
zaifamni ayogʻiga loyiq kelurmi?» Ul javob beribdurkim:
«Zaifangni ayogʻini kaftimga koʻtarib koʻrganim yoʻq».
Boyqush bilan Boyoʻgʻli huhulab kuladi, Turumtoy deraza
rafidan qandilga sakrab qihillaydi, Yapaloqqush bilan Kordon
uyni boshlariga koʻtarib chah-chah otadi. Muhammad Sharif
ham, matalgoʻy qushlar ham gurungga shunchalar berilib
ketishganki, qoʻngʻiroq tugmasini harchand bossam hamki,
birortasi eshitmaydi. Axiyri oʻzimning kalitimni qulfga solib,
eshikni ochib ichkari kiraman. Hangoma qizigan, hech kim
menga bosh koʻtarib qaramaydi. Ust-boshimni yechib,
oshxonaga oʻtaman. Turumtoyning hiqirlagan tovushi, sho`x
qichqiriqlari qulogimga chalinadi: «Odamizot orasinda
Yodgor poʻstindoʻz otlig“ bir odam bor erdi. Goho oʻzini
oʻtkur soʻfi ot qoʻyar, goho mirishkoru hushyor va
donishmandi roʻzgor olib aytur erdiki: «Oʻn yoshimda hazrati
Nuh paygʻambar obazobda qolgʻonlarida kemalarin itarib
boham erdim». Va yana aytur erdiki: «Andogʻ ham ermas. O`n
besh yoshimda hazrati Ibrohim alayhissalomni kofirlar
manjinaqqa solib oʻtga otarda bir poyasinda hozir erdim»,
der erdi. Boz aytur erdiki: «Andogʻ ham ermas. Yigirma besh
yoshimda hazrati sultoni orifin Xoja Ahmad Yassaviy




xonaqohlarin obod qilurda loy tepib, gʻisht bergan man
erdim», deb aytur erdi. Ul yerda oʻlturg“on yor-joʻralari aytur
erdiki: «Ey, Yodgor aka, rost naql qiling», desalar, aytur
erdiki: «Qud Muhammadq bahodirdin boʻlagini bilsam, xudo
ursun», der erdi. Yodgorning poʻstin tikkanini koʻrsangiz,
chokidin barmoq oʻtar erdi. Bozorgʻ“a olib chiqsa, xaridorlar
barmogʻini chokiga suqub aytur erdiki: «Bu na tikish?» Ul
javob berurki: «Musht otmasa, xoʻb tikish», der erdi...»

Sharaqlab kulgi koʻtarildi. Matalgoʻy qushlar patir-putur
qanot qoqib, chagʻir-chugʻur bilan qirgʻogʻidan oshgan zavqu
shavqlarini izhor etdilar. Endi hangoma navbati Kordonga
yetgan edi, u Muhammad Sharifning tizzasiga qoʻnib olib,
u yon-bu yon shox tashlab, Bozanda va Navozanda qissasini
boshladi. Biroq endi bu qissa qulogʻimga kirmas, oshxonadagi
kursiga omonat choʻkkancha, Yodgor poʻstindo“z sabab
xayolim oʻzim bilgan odamizot orasiga — ishxonamdagi turli
fe'l-atvorlik kishilar sari ogʻib ketgan edi.

Yodgor poʻstindoʻzni oʻylab oʻltirib, avvalo ilmiy
rahbarim Eshmuhamedov domla yodimga tushdi va uning aqlu
zakovatiga ichimda yana bir karra tasannolar oʻqidim. «Gulxaniy
tarixan cheklangan», deb oyoq tirab turib olganida u, axir,
qanchalar haq ekan! Men nodon, nima uchun ustoz bilan
bu borada masala talashib yuribman — oʻzim ham hayronman.
Eh, mavlono Gulxaniy, agar chindan ham tarixan cheklangan
boʻlmaganingizda, Muhammad Yusufboydek goʻl bir kimsayu
Yodgor poʻstindoʻ“z kabi lof bandasini shunchalar mazammat
qilmagan boʻlur edingiz! Axir, bular bukumngi men koʻrgan
odamizot orasidagi turfa zotlarga qiyos etilsa, Arshi a'loda
uchib yurgan farishtalar yangligʻ pokdomon emasmi?
Bilmaysizki, men xizmat va himmat kamarini bogʻlagan
mo'`tabar idorada bir Rohibar bor edi, lak ming Yodgor
poʻstindoʻzlaringiz yolgʻon bobida uning qarshisida ip
esholmay qolardi. Bir ayyomi nofarjomda barchamizni
mashvaratga chorladilar, guras-guras kelib kursilarni ishgʻol
etdik, beshme`n soniya oʻtib Rohibar salobat va ziyo toʻkib,
anvoyi atirlar isini anqitib huzurimizga tashrif buyurdilar,
ortlarinda sochi barra qoʻzi terisidek jingalak Muovin, qoʻllarida
lagan, oyoq uchinda pildirab keldilar. Rohibar barchamizga




nimtabassumlar ulashib, bir xushxabar ila boshlarimizni falak
toqiga yetkurdilarki: «Ayo farzandlarim, bilmagayman hech,
sizlarning baxtingizmi bu yoinki mening, har nechuk,
Tiyonshon togʻlarining bagʻridan korxonamizga ajoyib
xushhavo chorbogʻlar ato boʻldi. Ayni kunlarda baraka topkur
binokorlar sizni deb, sizlarning aziz farzandlaringizni deb
bunyod boʻlayotgan goʻzal koʻshklarga soʻnggi pardoz
berayotirlar. Ayo hamkasblarim, ogʻalarim, inilarim,
barchangizni ana shu xushhavo chorbogʻlar ila muborakbod
etaman. Umid qilamanki va ishonchim komilki, yaqin kunlar
ichinda sizlar ana shu muazzam koʻshklarda oʻltirib,
korxonamizning muhim ishlari ila mashg`ul boʻlasizlar, shirinshakar bolajonlaringiz yam-yashil oʻtloqlarda yayrab-yashnab
kapalak. quvib yuradilar, dilbar rafiqalaringiz esa tonggi
shabnamlarni kechib, munaqqash koʻzalarda muzdek qaymoq
keltirib, sizga mehrlarini qoʻshib tortiq etadilar. Korxonamiz
bilan chorbogʻlar orasinda muntazam avtoulovlar qatnab
turadi. Ayo doʻstlar, tasavvur qilyapsizlarmi, axir qandoq
saodatli kunlarga yetib keldikki, bundan buyon bizda uy-joy
muammosi degan muammoning oʻzi boʻlmagay».
Barchamiz azbaroyi hayronlik va shodu xurramlikdan
hushimizni yoʻqotar darajaga yetgan edik, tilimiz kalimaga
aylanmasdi. Bir payt yonimga qarasam, Jaloliddin degan hamkasabamiz, koʻngli mumdek yigit, dastro“molini koʻziga bosib
piq-piq yig'layapti. Hay, telba bo'lmadingizmi, nega obidiyda
qilasiz, desam, sevinchimdan, uka, deydi, sevinganimdan,
oʻzimni tutolmasam, qandoq qilayin? Boyoqishning holi kuni
menga ma'lum edi, toʻrt bolayu kasalmand ayoli bilan qariyb
oʻn yilning nari-berisi koʻ“ch-koʻronini ortmoqlab, ijaramaijara sargardon yurardi. «Iloyo, — deb piqillardi Jaloliddin, —
iloyo Rohibarimizning umrlari uzun boʻlsin, mingga kirsinlar,
deb duo qilardimu, uncha-muncha ichib turaman, uka, duom
ijobat bo'lmasmikan, deb xavotirim bor, qishloqda sakson
uchga kirgan onam yashaydi, shularga aytaman, shular duo
qiladilar, e, uka, pichoq suyakka borib yetgan edi-ku!» Men
ham behad mutaassir boldim, koʻp qatori ichimda Rohibarni
olqadim. Rohibar minbarni tabarruk qilib tushishlari bilan
lip etib Muovin u joyga koʻtarildi va qo`lidagi laganga



Rohibarning muborak ismi shariflarini solib andog“ elay
boshladiki: «Agar biz shundog“ dono, shundogʻ saxiy va
shundog“ muruvvatli Rohibar qoʻl ostida ishlayotganimiz
uchun taqdirga minnatdorchilik bildirmoqchi boʻlsak, bir
kecha-kunduzda yigirma toʻrt soat shukrona aytsak ham
qarzimizning oʻndan birini uzolmagan boʻlur edik...» Koʻp
suxandon odam edi Muovin! Rohibarning ta'rif-tavsifini
Odam Ato zamonidan boshlab kelib shu qadar chapdastlik
ila Gitler degan mal'unning nomi bilan chambarchas qilib
bogʻladiki, shundogʻ“am tarixiy haqiqatlar kashf etdiki, biz
gumroh bandalarning qoʻlimiz yoqa ushlashdan boʻshamay
qoldi va oxir-oqibat, ushlayverib-ushlayverib yoqalarimiz
yagʻir boʻlib ketdi. Goʻyoki shundog“ boʻlgan ekanki, qattol
urush chogʻlarinda Rohibarimiz hali qirchillama yigit, radiokarnaydan zafar xabarlarini oʻqib, yovga talvasa solib turgan
kezlarida Gitler degan padarkush maxluq ogʻzidan tufuklar
sochib qasam ichgan ekanki, Shoʻrolar yurtini bosib olgan
kunim, Rohibarning tilidan osib oʻldiraman! Oʻ, battol,
bachchagʻar Gitler! «Umr boʻyi rost soʻzdan oʻzga soʻzni
bilmagan Rohibarimizning muborak tillariga haromi Gitler
shundoq qasd qilgan edikim, mana, oqibati — oʻzi past
boʻldi, jahannam qa'riga qiya boʻlib ketdi! Bizlar esa, baxtiyor
zamondoshlar oʻlaroq Rohibarimizning bulbulkalom tillaridan
mana shu xabarni tinglab turibmiz», deya soʻziga nuqta chekdi
Muovin. Rohibar kamtar odam edi, Muovin toʻlib-toshib
soʻzlagan damlarda boshini quyi egib, yuzlari loladek qizarib
oʻltirdi. Ertasi Jaloliddin ishga xandon-xushon, yasimnabyasharib keldi. Ayoli xastaxonada ekan, xushxabarni aytib
suyunchi olsa, mushtiparning yuragi yorilgudek boʻlibdi,
ortiq shiftga boqib yotolmabdi, eri bilan uyiga qaytibdi —
erta-indin chorboqqa koʻchilsa, shoshib qolmayin, deb, axir,
matal borkim, kambagʻal boʻlsang — koʻchib boq!
Hammamiz ham oʻzimizcha taraddud boshlab yubordik: kim
palos olgan, kim oʻrin-koʻrpasini yangilagan, kim hasharga:
odam aytgan... Ammo oradan hafta oʻtdi, oy oʻtdi, ikki oy,
uch oy — hijratdan darak yoʻq. Rohibar ham, Muovin ham
pinak buzishmaydi — goʻyo hech qachon bunday gap
boʻlmagandek. Vaqt oʻtar, vaqt oʻtgan sari endi biz oʻzimiz



ham ishtiboh qila boshlagan edik: rostdan ham shunday gap
boʻlganmidi yoinki bu aloq-chaloq bir tushmidi? Shuni ham
biror kimsa aniq bilmas edi. Rohibarni hatto yolgʻon gapirgan
deb xayol qilarga ham hech zotning haddi sigʻ“masdi,
binobarin, buning bosirinqi bir tush yoki g“animlar tarqatgan
ovoza ekani haqiqatga yaqinroq edikim, axiyri shundoq xulosai
hukmga kelindi: bu bo“lmagʻ“ur mishmish mana shu boshi
buzuq Jaloliddindan chiqqan boʻlishi mumkin, oʻziyam ichib
yuradi, gapining ham tayini yoʻq, miyangga shundoq bedavo
xayol kelsa kelgandir, balki koʻzingga bir balolar chalingandir,
lekin battar boʻlgur, nega endi bunga Rohibarning muborak
ismi shariflarini aralashtirasan, dayus?! Eh, mavlono
Gulxaniy, zamonlar koʻp gʻaroyib edi, sharhiga yuz
«Zarbulmasal» ham ojiz! Jaloliddin koʻch-koʻronini koʻtarib
qishlogʻiga, sakson uch yashar onasining duosini olgani ravona
boʻldi. Korxonamiz esa shu tariqa chorbogʻ afsonasini unutdi.
Jaloliddinni ham butkul unutib yuborgan edik, oʻtgan yili
daf'atan, ulkan ummon ortidagi tillosi moʻl mamlakatlarning
biridan munkillagan alloma chol-kampir uni yoʻqlab idoramizga
kelib qolishdi. Daqqiyunusdan qolgan bir qoʻlyozmaga shu
Jalol maxsum ijarama-ijara hijrat aylab yurganida chala-yarim
sharh tuzgan ekanki, mazkur sharh hozircha olam aro yagona
ekan va oʻshal qoʻlyozmaga ham jahon ayvonida shu battol
Jaloliddindan oʻzga kimsaning tishi oʻtmas ekan. Ajnabiy
allomalar kelib, «mister D'Jalaled-din»ni topib ber, deb
turibdi, hammamiz garang, oxiri Rohibar tomonidan
farmoni oliy boʻldikim, Muovin bilan Gʻulom oʻshal
bachchagʻarni yerning tagidan boʻlsa ham topib keltirsinlar.
Hayyo hayt, deb joʻnadik, ertasi choshgohda arang Jalol
maxsumning yurtini topib bordik. Topib bordigu battolning
oʻzini taniyolmay qoldik: semirib ketibdi, yuzlari yaltiraydi,
chatanogʻini kerib lapanglab qadam tashlaydi. Biz borganda
bola-chaqasi piyoz yulayotgan ekan. «Mana, — dedi, —
shukr, bu yil hosil chakki emas, besh-oʻn tonna plandan
orttirsak, jujuqlarning rizqi, tag'in ikkitaga ko“payishganmiz,
piyozdan ola ketinglar, boʻz yerniki, dorisi kamroq».
Rohibarning farmoniyu ajnabiy mehmon daragini aytgan
edik, parvo qilmadi, negadir brigadirini maqtab ketdi: oʻzi



karis, lekin oʻzbek boʻlib ketgan, juda ishbilarmon, dedi.
Kelib, Rohibarga koʻrgan-eshitganlarimizni bayon etdik.
Rohibar tavoze bilan jilmayib, tarjimon orqali ajnabiy cholkampirga tushuntirdiki, «mister D'Jalal ed-din» hozirgi kunda
o`lkamizning sharqiy viloyatlaridan biriga ilmiy safarga jo`nab
ketgan va benihoya band, shu sababli janoblardan uzr
soʻraymiz hamda iltimos qilamizki, bir piyola choyimiz bor,
shuhrati yetti iqlimga mashhur oʻzbek paloviga marhamat
qilsalar. Palov — buyuk san'at asaridir, oh-oh!.. Qiztaloq alloma chol ham o`ziga yetguncha qaysar ekan, «No!» deb
bosh chayqab turib oldi, tepakalini yaltiratib, to'tiqushdek
yakkash bir gapni takrorlagani takrorlagan: «Mister D'Jalaled-din!» Rohibar unga qanday bas keldi — bunisi menga
qorongʻi, mavlono Gulxaniy. Siz esa... topgan gapingiz —
Yodgor poʻstindo“z. Qani edi, agar shoʻrlik poʻstindoʻz tirik
boʻlsa, boshidan suv oʻgirib ichar edim.

Qornim ochqab, boshim guvillay boshlaganini sezdim,
oʻrnimdan turib, choy qoʻydim. Dasturxon yozib, boʻydoq
bir g'ulomni mehmon qilishga taraddud koʻra boshladim.
Ichkari xonada hamon qushlar bazmi avjida, ahyon-ahyon
Muhammad Sharifning quv, beozor ovozi eshitilib qoladi.
Boyo`g`li boshqalarning tovushini bosib qichqiradi:
«Oʻqugʻoning yo'qmu mulla Gulxaniyning «Zarbulmasal»
kitobini, anda necha ahmoqlarning fazl bobini bayon qilur».

Boyoʻgʻlining soddaligidan ich-ichimdan kulaman, u bilan
och qoringa bahs ochmoqchi boʻlamanu erinchoqlik gʻolib
keladi, qaynoq choy hoʻplagancha, shang'illab soʻylayotgan
Turumtoyning gapiga quloq tutaman: «Odamizot orasida
Xolvoqi misgar degan odam bor erdi. Namozshom vaqtida
birovni mehmonxonasigʻa taom ustig'a mehmon boʻlubdur.
Nechand hariflar ishtahoyi taom birla sufra atrofini qurshab
oʻlturub yerdilar. Xolvoqi misgar eshikdan kirishi birla azon
ovozi keldi. Anda oʻlturg“on odamlar aytdilar: «Avval namoz
oʻqub, andin taom tanovul qiloli». «Har kim namoz
oʻqumasa, taomdin mahrum», dedilar. Xolvoqi misgar aslo
namoz uchun peshonasi yer oʻ“pgan yo`q erdi. Ura qoʻpub,
tahorat qilub, namoz oʻqub, andin soʻng nafsi birla darjang
boʻlub aytar erdikim: «Ey toshni yegur nafs, mani ko`knori



holimgʻ“a boqmay ketimga sovuq suvni sazovor etib, axir
meni namozxon qilding, rangimni kahrabodek sarg'ʻartib»,
der edi...

Kulgining zoʻridan hoʻplagan choyim tuyilib, qalqib
ketdim, piyola qoʻlimdan tushib chil-chil boʻlishiga bir bahya
qoldi. Matalgo“y, mahmadona qushlar yana qah-qah otib
kuldilar — odamizot ustidan, odamizot orasida!

Yoʻq, bari bir, Eshmuhamedov domla zakiy odam,
«Gulxaniy — tarixan cheklangan», deb chindan ham toʻgʻri
aytadi. Mavlono Gulxaniy, meni ma'zur tuting-u, lekin
andisha degan narsani sizdan anqoning urugʻiga ham topib
boʻlmaydi. Koinot gultoji va sarvari boʻlmish insoni sharifni
allaqaydagi isqirt qushlarga mazax qildirib qoʻyganingiz uchun
ham har ne jazoga mustahiqsiz. Sizning baxtingiz shundaki,
to`qson sakkiz foiz savodsizlik zamonida yallo qilib oʻtib
ketgansiz — gulxan yonida turshak shimib, qush oʻynatib,
baytu gʻazal bitib! Eh, mavlono Gulxaniy, biz bilan
zamondosh bo`lganingizda edi, holingiz ne kechardi — men
tasavvur qilolmayman, qo`limdan kelmaydi. Har qalay, shuni
aniq bilamanki, oxir-oqibat «Zarbulmasal» ham chala qolib,
tiriklayin ro“yan kavlamoqqa! ravona boʻlur edingiz.
«Birpaslikka” yoʻliqdi, bechora», der edik soʻng ortingizdan
bosh chayqab. Mabodo, umr vafo qilib, «Zarbulmasal»ni
bitirgan chogʻingizda ham, ahvolingizga maymunu najjorlar
yig`lardi. Agar mening soʻzlarimga ishtiboh qilsangiz,
masalchining holini, ana, Zohidjon Obiddan soʻrangiz.
Avvalo, millatning badrashk oʻgʻlonlari na'ra tortib chiqar
erdilarki, hayhot, oʻzbek eliga bundog“ tavqi malomatlar
taqqani mulla Gulxaniyga kim huquq berdi, nechun ming
yillik urf-odatlarimiz ustidan bu qadar qabih qahqaha ila
kuladir? Ba'daz, boʻlak munaqqidlar aytur erdilarki, oʻrtoq
Muhammad Sharif eskilik sarqiti boʻlmish urfu odatlarni zavq
ila tasviru targʻib etmish, qani, buyoqqa keltiringizlar uni!
Yana bir guruh munaqqidlar aytur erdilarki, Muhammad
Sharifning ejodi hanuz an'ana botqogʻi ichra qolibdur, koʻp

"Коуатп kavlam oq -— qabrga ketmoq ma'nosida.
'Birpaslik-— infarkt.



taassuf! Va nihoyat, ba'zi arbob kimarsalar aytur erdilarki,
umuman, gʻalati, qahramonlar nomi ham...hm, haligidek —
Boyqush bilan Boyoʻgʻli, andin soʻng, ming chaldevor xususida,
oʻrtoq Gulxaniy qayerda koʻrdi ekan bundog“ vayrona mulkni?
Kosa tagida nimkosa yoʻqmikan? Va umuman, oʻylab koʻrmoq
kerakkim, bu xatolig” tasodifmi, qonuniyat?

Ana shunda koʻrar edik holingizni, muhtaram Muhammad
Sharif!

Matalgoʻy, mahmadona qushlaringiz oʻshal zamon sizni
tark aylashardi — pir etib janubga, iliq-issiq oʻlkalarga uchib
ketishardi. Semizlikdan yoxud tanballikdan ucholmay qolib
ketganlari esa darhol jabrdiyda ohangda sayray boshlardilar:
«Muhammad Sharif degan zolimning dastidan dod, yigirma
yil menga kun bermadi, hamma mehru inoyatini Boyoʻgʻliga
tortiq etib, menga faqat jabru sitam oʻtkardi! Dod, dod
ustiga do-od!»

Odamizot esa, afsuski, siz kulib aytganingizdek, xom
sut emgan bandadir, umr boʻyi tizzangizda oʻltirib,
koʻzingizning yogʻini oʻyib yemoqchi boʻlgan olchoq
quzg'ʻunlarning iflos lafzlariga yana ishonadir...

Mavlono Gulxaniy, naslimiz nazaridan pinhon qolgan
umringiz tarixini talqin etmoq umidida behuda urinar
ekanman, koʻpincha fikrim mana shu kabi xayollar, ya'ni
Eshmuhamedov domlam aytmoqchi, ilmga aloqasi yoʻq,
mayda-chuydalar ustida tariqdek sochilib ketadi. Xoʻp, deb
oʻylayman shunday kezlarda, boringki, Muhammad Sharif
Gulxaniy tarixan cheklangan boʻlaqolsin, ana, deylik,
dialektik materializmni tushunib yetmagan ham boʻlsin, lekin
bugun biz — tushunib yetganlar goʻr qilyapmizmi? Aytaylik,
men oʻzim yoki domla Eshmuhamedov? «Gulxaniy Madalixon
buyrug'iga koʻra qopga solib, daryoga choʻktirilgan, degan fikrga
qanday qaraysiz, domla?» deb soʻrayman goho zerikkanda. «Kim
biladi, deysiz, — deb yelka qisadi domla, — tarixchilarning
ba`zilari bunga ancha ishonch bilan qaraydilar, ba'zilari shubha
bildiradilar. Darvoqe, qop deganingizga esimga tushdi, bir-ikkita
yangi qop topib qo`yishimiz kerak, sovuq kelyapti, kartoshka
bilan sabzini g'amlasak, qishga turar-a, siz nima deysiz, dehqon
bolasisiz-ku, axir?» «Qaydam, — deyman men ham mujmal

B



qilib, — oʻra-poʻraga yaxshilab koʻ“milsa... Suv kirmasa,
chirimaydi». Eshmuhamedov domla goʻyo olamshumul hikmat
eshitgandek meni ehtirom bilan yo“lakkacha kuzatib qoʻyadi. Bechora
bilmaydiki, men chindan ham dehqon bolasiman va ayni shu
toʻpori g“urur domlaning darvozasidan qop orqalab kirishimga
yoʻl qo`ymaydi. Bundan koʻra qopga solinib, daryoga gʻarq
bo`lganim afzal. Bu gʻurur chekinmaguncha domla ham bir qadam
chekinmaydi. «Gulxaniy — tarixan cheklangan», deb ilmu urfon
ostonasida koʻkragimdan itargancha turaveradi. Mening esa boyoqish
Muhammad Sharifni, ochig`i, sira ham cheklagim kelmaydi —
ozgina vijdoni va es-hushi bor odam «Zarbulmasal»ni qayta bir
mutolaa qilsa, bunga ming karra imon keltiradi. .

Mavlono Gulxaniy zikr etmish har bir maqol ortidan
bir taqdir darichasi yaqqol koʻrinib turadi.

«Qalb qozoni qaynamas, qaynasa ham quyilmas». Toʻgʻri,
deysizmi? Oʻlmang.

«Aslni xatosi boʻlmas, nokasni atosi». Koʻz oʻngingizdan
bepadar nokaslar guras-guras saf tortib oʻtayotgan boʻlsa,
ajab ermas.

«Haromzodaning quyrugʻi bir tutam». Quyrugʻini yashirib
yurgan haromzodaning kimligini darrov tanidingiz-a?
Borakalloh. ,

«Iki kema tutqonlar qoldi g'arqob ichinda». Bu, endi,
tan olmogʻim kerakki, vijdoni bilan domlasi oʻrtasida sargashta
kezib yurgan bir g“ulom ta'rifida — ya'ni kamina qulingiz
xususida.

«Ota soʻrab netarsan erni oʻzi boʻlgʻon so`ng,
Yo'l so'ragan nomarddur ot ustiga mingan soʻng».

Ot ustida qoʻ`r toʻkib oʻltirgan bu odam — domlam
Eshmuhamedov. Bechora, koʻp yillardan buyon egardan
tusholmayin qolgan boʻlsa ham, ba'zi bir yo'ʻriqlarda quvvai
hofizasi salobatidan bisyor farq qilur. Ayniqsa, domlaning
qishloq maishati va dehqon mehnati haqidagi tasavvurlari
ham xiyla omonat, oʻzi yanglig“ ko`hna. Oʻttiz yillar
muqaddam matalu topishmoq toʻplagali oxirgi marotaba borib
kelgani hisobga olinmasa, domla shundan buyon qishloqni




faqat «oynai jahon»da koʻrib entikadi, xolos: «Oh, — deydi,—
oh, goʻzal ma'vo! Oh, bobodehqon!» Bilmaydiki, hozir
hech qayda dehqon qolmagan, hamma yalpisiga paxtakor
boʻlib ketgan. Binobarin, mening paxtakor otam ham hafta
sayin avtobusda rayon markazi sari zuv-zuv qatnaydiki,
doʻkon-po“konga kartoshka, piyoz-miyoz kelib qolarmikan!
Qarqunoqdek og`zini ochib oʻltirgan sakkiz bolani masal bilan
boqib boʻlmaydi, mavlono Gulxaniy!

«Ore rost aytasiz, — degan guldurak tovushdan choʻchib
tushdim. Roʻparamda shamshoddek boʻlib Muhammad Sharif
turardi. — Mashoyixlar soʻzi budurkim, quruq qoshiq ogʻiz yirtar».

«Ma'zur tutsinlar, taqsir, — dedim shosha-pisha oʻrnimdan
qoʻzgʻalib. — Bu mulohazani zinhor sizga emas, domlam
Eshmuhamedovga aytmoqchi edim, xayolim chalkashib...
Marhamat, oʻltirsinlar».

Darhol mavlono Gulxaniyga kursi qoʻyib berdim. U
bahuzur joylashib o`ltirgach, oʻrtadagi dasturxonga boqdi,
kinoya bilan bosh chayqadi:

«Az karam nest madxali kardan,
Xon nihoni taomi xud xo'rdan.

Beh az on sufra sufrai otash
Ki nashoʻd z-o` gurusnai dil xush»!.

Xijolatdan yuzlarim lov-lov yonmakka boshladiki,
vujudimdan koʻtarilayotgan harorat otashiga bahuzur kabob
pishirmoq mumkin erdi. Bisyor dovdirab, yana uzr aytgan
boʻldim:

«Qushlar bazmida behad band ekansiz, taqsir, shu
vajdan...»

«Haqqast rost, — dedi Muhammad Sharif choy hoʻplab, —
hozirgina pashshadin to anqogʻacha jumla tuyurlargʻa farmon
yuborildikim, barcha parrandalar yigʻilsunlar, alarning
majlisinda Boyo`gʻli qiziga mahr solayin».

«Koʻp ma'qul, majlis qayda boʻlur?»

1 Mehmondan qizg`anib taomni o`zi yeyishi karamdan emas. Och
qorin to'ymaydigan sufra (dasturxondan) olov sufrasi afzalroqdir (7075).




«Ushbu gʻulomgardishda!, — dedi mavlono Gulxaniy
menga ma'nodor boqib, — shul oshiyona mening didimga
xiyla oʻltirishdi».

«Quloqlarim tom bitib, tilim tanglayimga yopishdi.
Pashshadan to anqogʻacha... demak, bu kecha ham uyqu harom
ekan-da. Oq sahargacha uyim yana qushlar bozoriga aylanar
ekan.«Nomi kalon, shahri vayron, oti ulugʻ“, sufrasi quruq,
uyida chaksa uni yoʻq, tomining boshida qoʻsh tanur, itining
oti — Marjon, egasining oti — Kaljon», degan ibora menga,
faqat menga sodiq kelur», deb oʻylayman gʻamga botib.

«Taom yemakda soʻzlab taom yemak sunnatdur. Monandi
hayvonotdek xomush taom yemak ozoda mardumlar shevasi
ermas», — dedi Muhammad Sharif ta'na qilib.

Soʻzlashmoqdin oʻzga choram qolmadi. Zero, goʻdak kabi
begʻubor, navqiron yigit yanglig” sezgir, mo`ysafid misol
donishmand bu kimsaning qosh-qovogʻiga qismatim
bogʻlangan, qismatdan esa zinhor qochib boʻlmagay.

Men unga dilimni oʻrtab yotgan shubhalarni soʻyladim.
Olamning noraso ishlaridan gapirdim. Ne-ne ajdodlarim aqli
yetmagan savollarga undan javob soʻradim: odam nedur,
nechun dunyoga kelur? Kelmagidan murod nadur, ketmagidan
faryod nadur? Nechun haq mudom ta'qibdadur? Razolat
hanuz gʻolib kelur? Ne bois to hamon suv keltirgan xordir?
Bani bashar tokaygacha sabiy qolur?..

Men uzoq soʻyladim — beva xotin hasratidek uzoq. Umrim
bino boʻlib, oʻttiz yildan buyon neki ranju alam tortdim,
kimdan mehr yoxud qahr koʻrdim, qayda vafo badaliga jafo
chekdim — barini bir-bir sharhu bayon etdim. Koʻpdan beri
hech kimsaga yuragimni bu qadar ochib dard oshkor
aylamagan edim — ruhim tozarib, gʻuborlar chekinib,
bemahal qarigan vujudim yosharib borayotgandek tuyulaverdi.
Nihoyat, horib-toliqdim, tek qolib, qarshimda teran sukutga
choʻmib oʻltirgan Muhammad Sharifni koʻrdim. Hasratlarimu
koʻzyoshlarim uchun zarracha xijolat chekmadim — axir,
ikkimiz ham sirdosh, ham qaygʻudosh edik! Mavlono
Gulxaniy menga gʻamgin nigohini uzoq tikib turdi, oʻzi bilan

'G'ulomgardish — qulxona. Bu yerda: g`ulomning uyi ma'nosida.




oʻzi soʻylashgandek ohista: «San manga donishvarlik
koʻrguzarsan», dedi. Soʻng xiyol sukut saqlab soʻradiki: «Aybga
buyurma, yigit, nechun hanuz yolgʻizsan? Mana, erta oqshom
hatto Kulankir sulton chimildiqqa kirur, nainki sening
yuragingda ishq oʻtidan yilt etgan nishona topilmasa?» Shunda
men bisyor toʻliqib, savoliga savol berdimki: «Ayo mavlono
Gulxaniy, ishq deganlari nadur?» Mavlono Gulxaniy
tabassum ila aytdilarki:

«Ishqdur bir nash'ai komilkim, andindur mudom,
Mayda tashviri' harorat, nayda ta'siri sado».

Bosh irgʻab xomush oʻltirar ekanman, uni yana ustmaust savolga tutgim kelardi: e, muhtaram Muhammad Sharif,
qay chogʻdin ishq aro mast oldingiz? Muhabbat jomi Sizni
faqat sarxush etdimi yoxud saodat bagʻishlagan onlari ham
boʻldimi? Saodatmand oshiq ersangiz, unda bu mahzun
baytlar boisi nedur?

Mavlono Gulxaniy, koʻnglimda kezgan xayollarni
anglagandek, sas-sadosiz kulib qoʻyadi-da, tagʻin choy ila
mashgʻul boʻladi. Mening dardmand dilim esa ushbu damlar
bir mahrami asror tilaydi...

«Ey hamrozi komil! Men bu sirni oʻzim birla qaro yer
qa'riga olib ketarman, — deb oʻylar edim, — shu choqqa
qadar kimsaga tish yorganim yoʻq edi, naylayki, shu hazin
kechada qulfi dilim ochilib ketdi, illo, Sizga aytganim —
oʻzimga aytganim emasmi?

Bu ham bir ishq qissasi edi, mavlono Gulxaniy. Bilmadim,
devona koʻnglimni Siz yashab oʻtgan zamonlar aqidasi ila
Farhod yoxud Majnun koʻngliga mengzamoq aql va adab
yuzasidan joiz boʻlurmikan? Har nechuk, aztahidil shu
narsaga iqrormanki, muhabbat savdosining katta-kichigi
boʻlmas, ishq yo chin, yo soxta boʻlarkan, xolos. Ayo
Muhammad Sharif, mening barcha sirru asrorim botiniy
koʻzdek oʻzingizga ayon, yodingizdadur, bir paytlar, bundan
koʻp oylar muqaddam, saodatli kechalarda men U bilan

'Tashvir — to'lqin.
"2-328 17



qandoq gʻoyibona suhbatlar qurib oʻltirardim! U kezlarda
Sizga qayrilib ham boqmasdim, zinhor tonmagayman. Axir,
ne qilayki, ko`zim Undan oʻzga kimsani koʻrmasa, qulogʻim
Undan oʻzga odamning ovozini eshitmasa!

Bayt:

Baloi ishqqa uchrab telbadurman, anglag`il ey shoh,
Kishi mandek baloga mubtalolik ko`rmasun aslo.

U bir gavhari as! edi. Taqdiri azalda esa gʻ“ulomlar
manglayiga hech vaqt bundogʻ“ davlat bitmagan ekan — bu
marvarid gul menga nasib etmadi.

Men mudom uning yonida — kunlar hayotida, tunlar
xayolida hoziru nozir edim. Oqshomlari, unutmagandirsiz,
shu sovuq simlarga dilim payvasta, yarim tunga qadar u bilan
birga nafas olardim.

Eh mavlono Gulxaniy, nimasini aytayin endi, padarlariga
la'nat, oʻt ketsin bundayin nomard dunyogaki, meni bunchalar notavon etib yaratmasa! Notavon boʻlmasam,
koʻksimdagi gulimni hoʻkiz poyiga tashlattirib qo“yarmidim,
ogʻzimdagi oshimni itlarga oldirarmidim?! Joni jahonimdan
judo boʻlib, bir kechada bor budidan ayrilgan qimorbozdek
shipshiydam boʻlib qolarmidim?

Uni ilk dafa uchratganimning oʻziyoq g`aroyib bir masalga
o`xshardi.

Soʻnggi bor uchratganim esa chin marsiya boʻldi.

To hanuz hozirgidek aniq eslayman: yoz payti, oʻn oltinchi
avgust edi, kun choshgohdan oʻtgan, ellik birinchi avtobusda
ketib borardim va oʻzimcha muqoyasa qilardimki, hammomni
ham gʻildirakka oʻrnatib, odam tashisa boʻlarkan.

Bundog“ xomxayolga berilganimning boisi shundaki,
maoshgacha yetti kunu kissamda uch soʻm qolgan edi. Asli,
bunday damlarda miyaning murvatlari ham favqulodda jadal!
ishlab ketadi. Tezyurar avtobus oynasidan tashqariga lanj va
loqayd termilib turarkanman, birin-ketin tirband boʻlib,
toʻxtab yotgan tramvaylarga ko`zim tushdi va odamzot aqlining
noqisligidan ich-ichimda qattiq koyindim. E, bu qandoq
nodonlikki, deb mulohaza qildim oʻzimcha, shuncha ulov




bir-birining ketiga tiqilib yotmasa-yu, avtobusga oʻxshab ba'zi
birlarini tezyurar qilib qoʻysa boʻlmaydimi! Keyinroq shu
ajoyib fikrni ishxonamda Joʻlliboy degan akamizga aytgan
edim, yomon sarosimaga tushib qoldi. «O“ka, — dedi achinib,
— bir doʻxtirga koʻrinib qoʻygin, baloning oldini olgan tuzuk.
Gulxaniyning matali deb adoi tamom boʻpsan-ku». Xullas,
oftob odamning miyasini atala qilib yuboradigan jazirama
kunlarning birida avtobusda xayollar surib kelayotgan edim.
G'ala-gʻovur toʻpolon ichra toʻsatdan yonginamda nay
chalingandek boʻldi. Hushimni yigʻib, boshimni burib
qarasam, oq, oppoq koʻylak kiygan bir qiz, shoir aytmoqchi, koʻksiga soya solgudek uzun kipriklarini hadik bilan
pirpiratib turibdi: «Hozir tushmaysizmi, aka?»

Tamom! Ana shu bir ogʻizgina so“z — «aka» degan kalom
taqdirimni hal qilgan edi.

Nihoyat tilga kirib, «Yoʻq», deya g“oʻldiradimu shu zahoti
afsuslanib, tilimga tirsaklar chiqishini tiladim. Endi koʻnglimni
kuchli bir xavotir egallagan ediki, bu bechora novdadek narsa
ekan, bu mesh qorinlar, sumraygan basharalar, xaltayu
to' “valar orasidan — issiqda holsizlangan, asabi qaqshab,
qonga tashna boʻlib turgan olomon orasidan qandoq qilib
oʻtib olarkin? Shu tobda unga zigʻirdek boʻlsa ham ozor
yetishiga, ust-boshining biror yeri gʻ“ijim boʻlishiga sira
chidayolmasdim. Istardimki, uning ma'sum chehrasiga hech
qachon, hech vaqt na tashvish, na g“am-koyish koʻlanka
solmasa, oq, oppoq koʻylagiga hech qachon, hech vaqt bir
dogʻ tushmasa...

U ur-yiqit toʻpolon ichra — odamiizot o`rmoni ichra oʻz
manzili sari yoʻl izlardi. Nozik-nihol jussasi, hadik tola koʻzlari
bu asov gʻalayon orasida yanada mushtipar, yanada shafqatga
zor koʻrinar va bunga sari tobora yuragim ezilib borardi.
Shundoq yonginamdan, kimsaga malol yetkazmaslikka tirishib,
sharpadek sirgʻalib oʻtarkan, bir soniya, atigi bir soniyagina
ukpardek toʻzgʻigan sochlari iyagimga tegdiyu boshlarim
aylanib ketdi. E, xudo, dedim ichimda, oʻzing madad ber,
е, xudo! U oppoq libosda, sochlari toʻ Iqin- toʻlqin chayqalib
olg`a borarkan, beixtiyor meni ham oʻz ortidan ergashtirdi:




boya yonimdan oʻtayotganida ikki tola sochi koʻylagimning
tugmasiga oʻralib qolgan ekan...

Yuragim gursillab, avtobusni larzaga sola boshladi.

Endi oʻylab qarasam, oʻshanda soch tolasi emas, taqdir
rishtasi bizni bir-birimizga bogʻlagan ekan.

Apil-tapil qadam tashlab borarkanman, qoʻrqardimki,
hozir u ilkisroq bir harakat qilib yuboradiyu joniga ozor
yetadi. Bundan ham koʻra qattiqroq qoʻrqardimki, sezib qolib,
sochlarini qullik asoratidan qutqaradiyu qaytib uni
koʻrmayman... Shu tariqa unga bandi boʻlib, asiru maftun
boʻlib, zulfi zanjirini bo`ynimga bogʻlab, izlarini koʻzimga
surtib togʻu toshlaru bepoyon vodiylar boʻylab ergashib
ketaversam, ketaversam... Mayli, u meni sezmasin, mehru
marhamatini in'om etmasin, faqat meni it kabi quvmasa bas,
it kabi ortidan uzoq-uzoqlarga ergashib ketaversam, nafasini
tuyib tursam, koʻzlarim oʻngida oq, oppoq koʻylagi hilpirab,
toʻlqin-toʻlqin sochlari chayqalib boraversa... shuning oʻzi
kifoya. Shunda men armonsiz oʻlardim. Shuning oʻzi menga
ulug“ saodat boʻlardi.

Bir mahal koʻzimni ochsam, Alvastiko“prik ustida turibmiz.
U — oppoq libosda, ozod, hur, magʻrur, men esa — kulrang
koʻylakda, bandi bechora. Yoʻlimni topolmayman — hushim
oʻzimda emas, topsam ham ketolmayman — izmim oʻzimda
emas.

Yana uch-toʻrt qadam soyadek ergashib bordim.

U soyamni koʻrib toʻxtadi.

Men ham indamay turaverdim.

— Nima kerak sizga? — dedi u allamahal oʻtib, lekin
qayrilib qaramadi. Tovushi titrab ketganidan bildimki,
choʻchiyapti: axir, qoq choshgoh chogʻi, Alvastiko“prik ustida
turibmiz-da!

— Hech narsa, — dedim kulimsirab, — tugmamni
qoʻyvorsangiz boʻlar endi...

— Voy! — dedi u shundagina nima gapligini fahmlab va
shosha-pisha ortiga oʻgirilmoqchi boʻlganida, toʻxtatib
qoldim, soʻng avaylab tugmamni tutqunlikdan xalos etdimu,
biroq oʻzim...— Kechirasiz, — dedi u qip-qizarib, yana nima
deyarini bilmay takrorladi: — Kechirasiz...




— Shuning uchun kestirib tashlash kerak, — dedim
hazillashib. —

— Rost aytasiz, oʻlsin ro“dapo boʻlmay, jonimgayam
tegib ketdi oʻzi. Bir kuni avtobus eshigi qisib olib, toza
kuydiruvdi, — dedi u hasrat qilib.

— O`, hali sen emas, butun boshli avtobusni ham
ergashtirib ketganman, deng? Odam-podami bilan?

U sadaf tishlarini yarqiratib kulib yubordi.

Kulgi — ulug“ moʻjiza, begonalarni tanish, tanishlarni
doʻst, doʻstlarni qilo“tmas qadrdon qiladi. Mana, mavlono
Gulxaniy, siz bilan ham shu bois oshno boʻlib turibmiz,
shundoq emasmi?

Uning ismi Qunduz edi. Ismi Qunduz edi-yu, lekin o`zi
yulduz edi. Mening qoʻlim yetmagan yulduz. Toleim osmonida
bir chaqnab soʻngan yulduz...

Bu tasodif taqdiri ilohiyning xayrli nishonasi ekaniga
ishonib, unga soʻz qotdim, muhtaram Muhammad Sharif. U
ham xuddi oʻzim singari hech qaysi xaritada zikr etilmagan
ovloq bir qishloqdan ekan, men besh yil tuprogʻini yalagan
dorilfunun dargohida, farang-rumo boʻlimida tahsil olarkan.
Alvastiko“prikdan oʻtib, nom qurib ketgandek, alifbo harflari
bilan atalgan yangi va chalkash mavzelar tomon asta soʻzlashib
ketdik. U istiqomat qiladigan besh qavatli oshiyon yaqiniga
yetganimizda biz goʻyo ming yillik oshnolarga aylangan edik.

«Yana shu avtobusga chiqarmikansiz?» deb iltijo bilan
soʻradim xayrlashayotib.

Uning koʻzlarida noyob bir tuyg'u — hayo aks etdi,
boshini quyi soldi.

Ertasi tushdan keyin telba koʻngil amriga boʻysunib,
dorilfunun sari yoʻl oldim. Terakzor maydonchada koʻzim
toʻrt boʻlib oʻltirdim. Vaqtiki, darslar tugab, talabalar gurasguras chiqa boshladilar. Naq Farangistonu Rumoda tugʻilib
oʻsgandek bashang tolibu tolibalar, kumush kulgilar, tillo
tabassumlar... Ammo, muhtaram Muhammad Sharif, shul
tobda Siz aytgan kabi, qulog'im qozon qulogʻidek gap
eshitmas, koʻzim uzuk koʻzidek hech narsa koʻrmas edi. Bu
holat qarshimda to Qunduzning gul ruxsori paydo boʻlguniga
qadar davom etdi. U meni uzoqdan koʻrdi, koʻrgani on,




sezdimki, yuzlari anordek qizarib ketdi, ko`zlarini yerga tikdi
va shu koʻyi bosh koʻtarmay yonginamdan oʻtib keta boshladi.
Roʻbaro“ boʻlganimizda bor jur'atimni jamlab salom berdim.
U ohistagina javob qaytardi, bir lahza toʻxtab ikki ogʻiz
soʻ“zlamoqqa doimiy hamrohi — ibo yoʻl qoʻymadi.

Men esa ertasi ham, indiniga ham, undan keyin ham...
yana koʻp kunlar dorilfunun ostonasida intizor turaverdim.
Daraxtlar bargini toʻkdi, yomg£irlar yogʻdi. Muttasil yogʻaversa yomgʻir toshga ham kor qilarkan, mavlono Gulxaniy.
Nihoyat, men ham ishq yoʻlida chekkan azobu zahmatlarim
evaziga oliy mukofotga sazovor boʻldim: Qunduz oqshomlari
sim qoqib turmogʻimga rozilik bildirdi.

Eslaysizmi, oʻsha oʻtgan kunlarni?..

Umrim ma'no kasb etgandek edi. Hammani, hatto domlam
Eshmuhamedovu Rohibarni ham yaxshi koʻrib qolgandek
edim, garchand muhabbat dardiga giriftor boʻlib, koʻpdan
buyon Siz bilan muloqotni yigʻishtirib qoʻygan esam-da,
dalli devona dilimni anglashingizga, binobarin, Mu'tamir
podshoh bechora oshiq — arab Uyaynaga homiylik qilganidek,
Siz ham bir qoshiq qonimdan kechib, lutf koʻrgazishingizga,
saodatli bir soatda sovchi ham, toʻyboshi ham oʻzingiz
boʻlishingizga aztahidil inonar edim. Axir, umr savdosi bobida
Sizga teng sohibtajriba kam, Boyoʻgʻli bilan Yapaloqqushdek ikki chars qaysarni quda-andachilik rishtalari ila
chambarchas bogʻlaganingizni ahli kitobxon yaxshi bilur.
Yodimda, oʻsha kunlar bir uyda bir oʻzingiz, tegrangizda
gala-gala qush, inson ovoziga, insoniy haroratga zor boʻlib
oʻltirardingiz. Nadomatki, men buni sezmas, podshoh kabi
sarxush, magʻrur yurar edim, shohning esa, hazrat Navoiy
aytmoq-chi, munglig“ mushavvashlar bilan ne nisbati?..

Ba'zan Qunduz bilan barcha oshiqlar singari xilvat
xiyobonlarda sayr qilmoqni tilab qolardik. Ming taassufki,
Toshkentdek poytaxti azimda xilvat xiyobonning oʻzi yoʻqligi
bois aksariyat Alvastiko“prik yoqalarida, buzilib borayotgan
bogʻlar atrofida ohista kezib yurar edik. Qunduz oʻqishidan,
yumushlaridan, olis qishloqdagi sogʻingan keksa ota-onasiyu
yosh uka-singillaridan soʻylab berardi. Uning hikoyalari oʻzidek
sof, sodda, ma'noli boʻlardi. Farang-rumo bo`limidagi hoyu




havaslar, yolgʻon hashamlar, kibr-havolar unga zig`irdek ham
yuqmagan edi, qiz bola boshi bilan bu ohanrabo ta'siridan
musaffo qolgani meni mudom hayratga solardi. Uning kiyimlari
ham benihoya odmi boʻlardi, men buni kamtarlikka yo`yib
quvonardim, biroq endi oʻylab qarasam, oʻn toʻqqiz yashar
qizga kamtarlikni yagona ziynat qilib taqmoq ham insofdan
emas ekan. U shohi-ipaklarga, dunyoning anvoyi liboslariga
juda-juda munosib edi. Ammo biz bu paytlar bunga zinhor
e'tibor bermasdik, mavlono Gulxaniy, mana, non hurmati,
chin soʻzim shu.

«Uyimizda ikkita sigirimiz bor, — derdi Qunduz ba'zan
tuyqusdan ma'yuslanib, — enamning oyoqlari kuzda shishib
ketadi, sog“ib ber, deb kimga yalinib oʻtirgan ekanlar...»
Goho u birdaniga oʻyga tolib, oʻqishini sirtqi boʻ“limga oʻtqazib
ketmoqqa qaror qilganini aytib yuragimga gʻulgʻula solar, goh
esa xomush tortib qolganimni koʻrib kular ediki: «Muhabbat
gulshaniga sigir oralab ketdi-ku!»

U «Zarbulmasal» kitobini maktabda el qatori varaqlagan
edi-yu, biroq soʻzlari hamisha zarofatga toʻliq boʻlardi, nozik
lutflarini tinglab doimo zavq qilardim.

Zarofatli odamning oʻzi zamonamizda oz qoldi, mavlono
Gulxaniy.

Oʻshanda Qunduz, bilibmi-bilmay bashorat qilgan ekan:
bir qaro kunda biz shunchalar asrab-avaylagan, suq
nazarlardan pinhon tutgan ozoda gulzorni sigir emas,
quturgan hoʻkiz poymol qildi...

Yana kuz keldi. Chaman-chaman ochilgan paxtalarni
quvnab-quvnab tergali ming-minglab shahar ahli safarbar
etildi.

Jamiki ulov dalaga joʻnatildi. Faqat tramvayni jo“natmoqning iloji bo`lmadi. Roʻznomalar sahifasida andoq soʻzboʻronlar boshlanib, koʻz ochirmay qoʻydi; sakson yashar
momoning etak tutgani ham, toʻqson yashar boboning
himmat kamarini beliga bogʻlagani ham, besh yashar
go`dakning g“o“zaga boʻyi yetmasa-da, umumxalq hashariga
otlangani ham, uch kunlik kelinchakning oq saharni paykal
ogʻushida qarshilagani ham... hech narsa qolmadi. Hammamiz
uchun hurmatli zotlar esa «oynai jahon»dan boqib, «million




egatlarga sochilgan» umumqo"`shinga amr qilar edilarki, soʻnggi
misqoligacha! Jon berib, qon berib, sharaf-shon berib boʻlsada!..

Yalpi xuruj boshlangan kuni men bir hafta muqaddam
Nazarbekdan — oylik yantoq oʻrimidan qaytib endi ishga
chiqqan edim. Menga bundoq hayronalik bilan boqmang,
mavlono Gulxaniy: garchi biz ilmiy-tadqiqot muassasasi deb
atalmish dargohda ishlasak-da, chopiqqa chiqamiz, yagana
qilamiz, piyoz oʻtaymiz, pichanu yantoq oʻramiz, patinjondan! tortib paxtagacha teramiz va bir misqolini ham
qoldirmasdan hukumatga toʻplab beramiz. Soʻngra agar shu
ishlardan ozgina fursat orttirgudek boʻlsak, ilmu urfon bilan
ham mashgʻul boʻlamiz. Alqissa, oyogʻimni qoʻlimga olib farangrumo boʻlimiga qarab chopdim. Hovliqib yetib borsam, afsuski,
vatanparvarlik tashabbusiga birinchi boʻlib qoʻshilgan farangrumolar chidab turolmay hafta burun joʻnab ketgan ekanlar.
Boʻshashib idoraga qaytdim. Rohibar chaqirtirgan ekanlar,
huzurlariga kirib, erta tongda Arnasoyda boʻlishim kerakligidan
xabar topdim. Nazarbekdan kelgan qopim hali ogʻzi yechilmay
turgan edi, orqalab jo'nadim. Benihoya xursand edim: Arnasoy
bilan Doʻstlikning orasi qochib ketgan emasdir, axir!

Ochigʻini aytsam, paxta terimiga ilk marta buningdek
quvonch bilan otlanmoqda edim. Men tug£ilib-oʻsgan yurtlarda
u paytlar gʻoʻza bitmasdi, shu bois yoshlik chog`ʻlarimizdan
kunbotardagi uzoq-uzoq dalalarda yotib terardik. Beshinchi
sinfda oʻqib yurgan kezlarimda Koʻkorolga borganimni
xotirlayman. Ob-havo odatdagidek noqulay kelib, mavsum
oʻsha yili ham achchiqichakdek choʻzilgan, biz uchun naq
yetmish ikki kun davom etgan edi. Parij Kommunasining
umricha. Biz ham kommunarlar kabi sabot-matonat
koʻrsatgan edik.

Endi ba'zan o`ylab, oʻn ikki yashar bolaning qoʻlidan
nimayam kelardi, deb shubhaga boraman. Moziyda-ku
misollar koʻp: Bobur oʻn ikki yoshida Andijon taxtiga
oʻtirgan, Motsart, deylik, simfoniya yozgan, lekin eng
buyuk daho ham oʻn ikki yasharida Koʻkorol choʻllarida

'Patinjon — pomidor.



yetmish ikki kun paxta terolgan emas — tarixni varaq-varaq
axtarib ham bu yanglig“ hodisani hech qaysi solnomadan
topolmaysiz.

Koʻk yomgʻiri ustimizga tomadi, koʻz yoshimiz — yerga, yer
loy boʻladi — ahvolimiz vay, paytava quriydi — shoʻrimiz ham,
quyosh mo`ʻltiraydi — biz ham moʻltiraymiz, makaron shoʻrva
qaynaydi — jig`ildon qaynaydi, maymunlar yig'laydi — biz
yig“lamaymiz. Kuni boʻyi qoʻshiq aytib paxta teramiz, xuftonda
etigimizni sudrab yotoqqa qaytamiz, bir qoshiq obi yovgʻon
yutmasimizdan uy egasi — Mammad degan badjahl turk eshikni
ochib mo'ralaydi: apil-tapil kiyinib jo'naymiz. Turkning oʻn
chaqirim narida tomorqasi bor, poyoni yoʻq tomorqasida
yeryongʻoq bor, qazib olgani vaqti yoʻq, biroq uyida hasharchi
bor, hasharchining tili yoʻq, biroq dili bor, dilida jur'ati yoʻq,
ammo alami bor, oyning issig“i yoʻq, yolgʻiz shu'lasi bor, ishsevarga
tunu kunning farqi yoʻq, ish bor, ish bor, faqat ish bor!

Oramizda Tursun degan bola boʻlardi. Eng nimjonimiz shu
edi. Bir yil avval otasi o`lgan, doim burnini tortib yurardi.
Mavluda degan opachasi maktabga supuriqchi, paxtaga oshpaz
boʻlib kelgan edi. Kechqurun ovqat suzilgan payti biz
boʻrivachchalardek bechora Tursunni oʻrtaga olib talar edikki,
Maluv apachang senga karchikani koʻp solibdi, mana,
menikidan ikkita makaron ortiqcha, goʻshting ham Ко"рва
oʻxshaydi-ku, ablah?! Nihoyat, Tursun shoʻrlikning yemishini
zahar-zaqqum qilib, koʻnglimiz taskin topar — xusurimiz
qongandek boʻlar edi.

Mehnat hayvonni odamga aylantirganidek, ba'zan odamni
ham hayvonga aylantirishi hech gap emasligiga ana shunda
imon keltirganman, mavlono Gulxaniy.

Bir sahar uygʻonib koʻzimizni ochsak, boyoqish Tursun
kulala bo“lib tirishgancha ingrab yotibdi. Yaqiniga borib bo`lmaydi —
bad boʻy dimoqni yoraman deydi. “Kulmanglar,— deb yigʻlaydi
bechora, — kulmanglar, ogʻaynilar, o`rnimdan turolmay
qoldim, voy, qornim, oʻlib qolaman, Maluvni chaqirib
beringlar, jon og'ʻaynilar!..”

Biz esa qornimizni ushlab qotib-qotib kulardikki, ana
shundoq boʻladi, nafsi yomon hayitda oʻlar, deydilar,
kinnamiz kirib, teshib chiqibdi-ku, axir!




Оуов" пи2 ош Бо"ПБ Ко"спава ушригК — Бозпааагдап
suyunchi olgani. Radiodan aytsa ham shunchalik tez tarqamas:
«Beshinchi «B»dagi Tursun bor-ku, oʻsha ishtoniga...»

Ming la'nat! Ming karra la'nat, mavlono Gulxaniy! Endi
jirkanaman oʻzimdan — oʻsha paytda Tursun boyoqishdan
jirkanganim uchun! Oʻshanda boshqalarga qoʻshilib suyunchiga
yugurganim uchun! Bir mahal shoʻrlik Maluv keldi, yigʻlabyig`lab jigarini pokiza qildi, kimlarnidir qargʻadi, otasini
yoʻqlab yana koʻzyosh toʻkdi. Biz esa tashqarida, turkning
ayvonchasida hamon hiringlashib turardik.

Saldan keyin muallimlar, direktor keldi, «Tez yordam»,
doʻxtirlar keldi, lekin ulardan avval qazo elchisi allaqachonlar kelib Tursun bechoraning qismatini hal qilgan ekan-u,
hech kimsa buni sezmagan ekan.

Tursunni kasalxonaga olib ketishdi.

Keyin biz uni qaytib koʻrmadik.

Faqat bir oydan soʻng, maktabda oʻqish boshlangan
kunning ertasiga oʻqituvchimiz Eson aka bizni Tursunning
uyiga olib bordi.

Eshikni koʻk kiygan Maluv ochdi.

Shu-shu, Koʻkorolni yomon koʻrib qoldim. Dorilfununda
biz bilan benihoya xushfe'l, odobli, jajmondek bir qiz o`qirdi.
Ismi Barno edi, men olamda ismi jismiga bunchalar mos
tushgan odamni juda kam koʻrganman. Yigitlarning bari unga
oshiq, qizlarning jami unga mahliyo edi-yu, yolgʻiz mengina
uni yoqtirmasdim: Barno Koʻkoroldan edi. Koʻkorol rahmatli
Tursunni yodimga solardi, Tursunning xotirasi esa menga
oʻzimni, oʻzimning oʻsha paytdagi jirkanch qiyofamni
eslatardi. i

Nimasini aytayin, mavlono Gulxaniy, shundan keyin
paxta terimlaridan ham bezillab qoldim. Dunyodagi istagan
qora yumushga — goʻr qazishu goʻlaxlikka, ichak-chavogʻu
molxona tozalashga ham tayyor edim-u, paxtaga chiq, desalar,
shaytonlab qolgudek boʻlardim. Bilmadim, qay g'addor
kimsaning kasri tufayli bezabon, begunoh oq paxta koʻzimga
balo-qazodek yomon koʻrinib qolgan edi. Mana endi, oradan
yillar oʻtib, ilk marotaba paxtaga yorug“ yuz bilan, umid
ham quvonch bilan bormoqda edim. Ich-ichimda hech




narsadan istihola qilmay meni dalaga jo“natgan Rohibardan
minnatdor ham edim. Paxta bahona — diydor gʻanimat.
Mening sodda, sofdil Qunduzim, toleim osmonidagi
yorugʻ yulduzim ishqda tenglik shartini nihoyatda ustun qoʻyardi.
Bukun men ham shu tenglik darajasiga koʻtarilganimdan behad
shod edim: Qunduz hasharchi edi, men ham hasharchi
boʻldim. Yoʻlda ketib borarkanman, uning shu xususda aytgan
soʻzlari beixtiyor yodimga tushardi. Bir kuni nimadir
munosabat bilan birovni esladik, uning boʻy yetgan ikki
farzandidan voz kechib, taqdirini yosh qiz bilan bogʻlaganini
gurung qildik. Kimdir koʻngil, dedi, kimdir — muhabbat.
Shunda Qunduz xomush tortib aytdiki, men shu odamning
samimiyatiga ishonmasdim, negaki, jigarining qonidan
bunyod boʻlgan oʻz zuryodiga mehr koʻrgazolmagan kishi
qanday qilib begona kimsaga mehr paydo qila olsin? Soʻngra
u oʻylanib aytgan ediki, muhabbatning yagona sharti bor,
bu — tenglik-dir, shu tuygʻu yoʻq joyda har qanday ezgu
niyat gʻorat topur, ishq olamida birovning qulligiyu ikkinchi
birovnnig istibdodi boshlanur... Keyinchalik men bu borada
koʻp fikr qildim va oʻzimcha shunday bir qarorga keldimki,
oʻrtamizda tenglik barqaror boʻlmaguncha, ya'ni Qunduz
ham dorilfunun guvohnomasini qoʻlga olmaguncha toʻy haqida
ogʻiz ochmagan ma'qul. Oʻzim han ungacha qoqqan qoziqdek
joyimda qotib turmasligim, nomzodlik unvoniga erishmogʻim
kerak. Demak, oʻshandagi xomxayollarim boʻyicha ikki yildan
soʻng Shahrisabz tomonlarga sovchi boʻlib borishingiz lozim
edi, mavlono Gulxaniy. Nasib etsa, albatta. Afsuski, u paytda
bu hikmatli kalomni tilimga ham olmagan ekanman. Oxiroqibat esa... nasib etsa, kelar Shomu Iroqdin, nasib etmasa,
ketar qoshu qovoqdin, deganlarining oʻzi boʻldi...
Arnasoyga kelib o`rnashdimu kechqurun Doʻstlikka qarab
yoʻl oldim. Farang-rumo boʻlimi tupkaning tagida joylashgan
davlat xoʻjaligida paxta terayotgan ekan, yarim kechasi yetib
bordim. Muhtaram Muhammad Sharif, «Zarbulmasal»da
tasvir etganingizdek, muhtasham bir choldevor (bizlar buni
barak deymiz, lekin bu aslo chuchvara degani emas), oldida
tovillab gulxan yonib turibdi, dorilfununda naq Farangistonu
Rumoda tugʻilib oʻsgandek koʻringuvchi barno tolibalaru



oʻktam toliblarni aslo tanib boʻlmaydi — bamisoli
Qashqadaryo choʻllariyu Xorazm dashtlaridan kelgan jaydari
oʻspirinlarga oʻxshaydi. Faqat Qunduz, mening Qunduzimgina
aslo oʻzgarmagan edi. Isliqi kiyimlarda ham yulduzdek
chaqnab, barak yonidagi yakka tup sadaqayragʻochga
suyangancha lovillab yonayotgan gulxanu zikrsimon raqs
tushayotgan yigit-qizlarga ma'yus termilib turardi. Meni
koʻrdiyu birdaniga allanechuk titrab ketdi, beixtiyor parishon,
aftodahol alfozda ikki qadam ortiga chekingandek tuyuldi.

«Qunduz! — dedim qoʻrqib, entikib, — senga nima boʻldi,
Qunduz? Tobing yoʻqmi?»

«Assalom! — dedi u kuch bilan kulmoqqa tirishib. — Menga
nima qilibdi? Oʻzingiz nechuksiz, daragingiz yoʻq?»

«Mendan ranjima, Qunduz», — dedim kaftlarini qoʻlimga
olib.

«Nega ranjiyin? Qoʻying, anavilar qarab turibdi. Qachon
keldingiz?»

«Hozir. Pichandan toʻg`“ri bu yoqqa joʻnatishdi».

«Ha-a, — deb bosh irg“adi Qunduz va koʻzlarida bir
lahzagina ozor aks etdi: — Men esa, mana... yuribman».

«Biz juda yaqindamiz, Qunduz, — dedim hovliqib, —
endi har kuni kelib turaman».

Bunga javoban Qunduz lom-mim demadi.

«Yupun kiyinibsiz, G'ulom aka, — dedi achinib, — sovuq
ham tushib qoldi...»

«Nega haydayapsan, Qunduz?»

U boshini quyi egib, eshitilar-eshitilmas pichirladi:

«Kech boʻlib ketdi, noqulay...»

«Nimasi noqulay? Nimasi noqulay? Bu farang-rumolaring
bari men uchun bir tiyin, eshityapsanmi, bir tiyin!»

«Mayli, Gʻulom aka, mayli, domlalarimiz ham...»

«Qunduz! Qiynama meni! Qiynama! Sogʻiniblar ketdimku,
Qunduz!»

«Xoʻp, G'ulom aka, faqat ertaga, ertaga gaplashaylik,
xoʻp deng, oʻzingiz yaxshisiz-ku...»

Mening yana boshim aylanib, zimiston choʻlu biyobonlar
koʻzlarimga nurafshon vodiy boʻlib koʻrindi. Qunduzning
diydoriyu bir ogʻiz shirin soʻzidan mast, sarxush odamdek




chayqalib, tagʻin boʻyinsundim: «Xoʻp, Qunduz, aytganing
boʻlsin, faqat menga bir kulib qaragin. Ana shundoq! Boʻpti,
xavotir olma, hoziroq jo'nayman, koʻzimga qarab ketaman,
hech kim bilan yoqalashmayman, yoʻlda ham adashmayman».

Yoʻlovchi mashinalarga osilib, poyi piyoda yoʻl yurib,
yoʻl yursam ham moʻl yurib, saharga tomon oʻz baragimga
yetib keldim. Koʻzlarimga qum tiqilgandek achishardi, yotib
birpas mizgʻ“imoqchi bo“ldimu, eplayolmadim. Qunduzni
oʻylayverdim, yuragim zirqirab, allaqanday begona, mavhum
bir xoʻrlik tuygʻusi eza boshladi.

Axir, u hech qachon men bilan bu taxlit muomalada
boʻlmagan edi-ku! Hech mahal menga bunchalar parishon
boqmagan edi-ku! Nega u bu qadar mahzun edi-yu, mahzunligini yashirmoqqa bu qadar zoʻr berib urinar edi?

Mavlono Gulxaniy, falak odamizotga ravo koʻrgan uqubatlar orasida shubha azobidan ham koʻra og`irrog“i bormikan?

Kun yorishib, odam odamni taniydigan boʻlganida sudralib
baragimdan chiqdim. Ishboshimiz Joʻlliboy akaga yoʻliqib,
ijozat soʻradim. Ahvolimni koʻrib, yana qoʻrqib ketdi: «O“ka,—
dedi bosh chayqab, — adoi tamom boʻpsan-ku. Kirib, qimirlamay yot».

Xaloyiq ishga tarqab, oyoq osti bosilgach, yoʻlga tushdim.
Ikki soat burun oʻtib kelgan yoʻllarimdan telbaga oʻxshab
ortimga qaytdim.

Qunduzni poyoni yoʻq paxtazorda, yarim etak ustida
kechagidek ma'yus oʻltirgan holda topdim. Kunbotarga qarab
nelarnidir oʻylab, g'amga botib oʻltirardi, tepasiga yetib
borganimni ham sezmadi. Qo`limda bir siqim paxta, yuragim
uvushib, asta qarshisida tiz cho“kdim: «Horma, Qunduz». U
yalt etib burilib qaradi, qizargan koʻzlari, qayrilma kipriklarida yosh yiltirab koʻrindi va nogoh boshini koʻksimga qoʻyib,
unsizgina yigʻlab yubordi. «Qayoqda edingiz, G'ulom aka, —
deb shivirladi alam bilan, — qayoqlarda edingiz?!»Men
gumroh, tabiiyki, u payt bu soʻzlar ma'nosini anglab yetmadim, qiz koʻnglining tammannolari deb qabul qildimu uning
yuz-ko'zlarini silab gʻoʻldiradim: «Xafa boʻlma, yulduzim,
mana, keldim-ku». Qunduz birdaniga yulqinib og“ushimdan
chiqdi, ukpardek toʻzgʻigan sochlarini shosha-pisha tuzatib,




durrasini boshiga tortdi va menga anduh toʻla bir nigoh bilan
shunday tikildiki, mavlono Gulxaniy, jigar-bag'rim uzilib
ketgandek tuyuldi. «Nega bunday qaraysan?!» dedim zor
qaqshab. «Oʻzim, — dedi u koʻzlarini hamon ko`zlarimdan
uzmay, — oʻzim...» «Gapir, Qunduz, — deb iltijo qildim
titrab, — gapirsang-chi, nima boʻldi, axir?! Nega indamaysan, Qunduz?!» Nihoyat, u hushini yigʻib, oʻrnidan turdi,
ust-boshini qoqdi, boʻgʻziga tiqilib kelgan xoʻrsiniqni bir
kiprik qoqib mardonalik bilan yutdi-da, naq yuragimga xanjar
urgandek: «Endi boshqa kelib yurmang, Gʻulom aka», dedi...
Shundagina men uning soʻz ohangidan bu gaplar qiz qalbining
istig'nolari emasligini angladim — oʻltirgan joyimda tosh kabi
qotdim. Koʻzlarimga nur qaytib, oyoqlarimga yana mador
ato boʻlganida Qunduz paykal etagida, boshini quyi solgancha
ufq tomon ketib borardi. Ufq esa yaqin edi. Baxtim, saodatim,
tole yulduzim lahza sayin mendan abadiyan uzoqlashib
ketmoqda edi. Joʻyaklarga qoqilib-surinib, jonimning boricha
ortidan yugurdim. Oʻ“pkam bo`gʻzimga tiqilib quvib yetdim-u,
yelkalaridan tutib ozimga qaratgali jur'atim yetmadi. «Toʻxta,
Qunduz, — deb yalindim xolos, — meni tiriklayin oʻldirib
ketma, gunohim ne, aytib ket». U qayrilib toʻxtadi, ma'sum
kulgichlarida yana zoʻraki kulgi zaif jilva qildi. «Sizda hech bir
gunoh yoʻq, Gʻulom aka, — dedi allaqaylarga qarab, —
qancha gunoh boʻlsa, endi mening bo'ynimda. Men... men
sizga teng emasman!» .

Bir oʻlib tirilgan kimsaning umri uzoq boʻladi, deydilar,
muhtaram Muhammad Sharif. Ba'zan oʻylaymanki, mening
ham umrim uzoq boʻlsa kerak — oʻsha lahzada bir oʻldimu
soʻng ne zamonlar oʻtib qayta tirildim.

Hammasini birdaniga yaqqol angladim, koʻnglim muzdek
boʻlib, unda faqat sovuq qahr qoldi. «Kim u?! — deb soʻradim
tishlarim takillab. — Ayt, qaysi haromi u?! Ayt, yoʻqsa, hozir
sening oʻzingni... o`ldiraman!» Qunduz, koʻzlari toʻla jiqqa yosh,
indamay, jallod kundasiga bosh qoʻygandek, qarshimda boʻyin
egdi. «Arzimaydi, — deb pichirladi bir mahal, — na u, na
men bunga -arziymiz». So`zlari ham, xoksor, muztar qiyofasi
ham mertga: tajassumi riyo boʻlib tuyuldi, aqlimni yoʻqotdim,
yuz-koʻzlari aralash ustma-ust tarsaki tortdim, keyin yana qoʻl




koʻtardimu faqat mehrga, faqat ardoqqa munosib bu nurli
chehra, bu teran koʻzlar cheksiz qaygʻuga gʻarq ekanini koʻrib,
ingrab yubordim. Qunduz yuzlarini changallab, bazoʻr
oʻrnidan turarkan, armon bilan bosh chayqadi: «Nega meni
ilgariroq urmadingiz, Gʻulom aka?!» Shundagina hushim
oʻzimga qaytdi. «Qoʻlim sinsin, Qunduz, — dedim ich-ichimdan
Бо"21аБ, — qoʻllarim sinsin...»

Lekin endi na boʻzlash, na qargʻishu ta'na-nadomatdan
zarra naf yoʻq — boʻlar ish boʻlgan, boʻyogʻi singan edi.
Endi mening chekimga tushgani achchiq armon edi xolos,
chekka tushgach esa, cheklashmoqdan oʻzga chora yoʻq.

Ishongan togʻda kiyik yotmas, deganlari nahot shundoq
boʻlsa, mavlono Gulxaniy?

Qunduzning soʻnggi iltijosi shu boʻldi: «Gʻulom aka,
bilaman, meni hech qachon kechirmaysiz. Faqat unutmangki, men sizga munosib emasman deganim — siz menga
munosib emassiz, deganim emas».

Shu jumboqni aytdiyu boshini egib etagini sudrab,
ustimdan kulgandek tirjayib turgan paykal aro bora-bora
uzoqlashib ketaverdi. Shu palla, shu soniyalarda aqlu idrokim,
koʻzim, qoʻl-oyoqlarim faqatgina jaholatga, jaholatning qahrli
tilidan chiqqan «Ketdik!» degan hukmgagina itoat qilar edi —
ketdim. Makkapoya bosilgan mashinaga tirik jasadimni ortib
baragimga qaytdim.

Bu tun — yigirmanchi oktabr, iliq kuz oqshomi edi,
biroq u menga yaldo kechasi kabi benihoya tuyuldi. Tong
otmadi. Balki dunyo endi abadiyan zulmatda qolur, deb oʻylay
boshlaganimda, ufq uf tortib uygʻondi.

Devonavor yurib yoʻlga chiqdim. Arnasoyda hali hamma
uxlab yotardi. Doʻstlikka yetib kelganimda oldi odam endi
oʻrnidan turib bet-qoʻlini yuvmoqda edi. Farang-rumo
boʻlimining yotoqxonasida esa bu vaqt qiyomat-qoyim qoʻpgan
edi: tong qorongʻisida Vohid degan uygʻur oshpaz bola oshxona
eshigini ochib qarasaki, shiftda Qunduz...

Shahrisabz — yashil shahar, motam libosingni kiy!

Qunduz ketdi. Oʻzi bilan birga bir umrlik armonlarimni, to
qabrga kirgunimga qadar suyak-suyaklarimni sirqiratadigan
intiqom tuygʻusini, alamli va sharmisor bir simi ham olib ketdi.




Atrofda — tumonat odam. Oʻng tomon boqsam ham
odamizotga koʻzim tushadi, so“l tomon boqsam ham. Ammo
bularning qaysi biri qotil?! Qaysi biridan baxtiqaro Qunduzim
uchun, oʻzim uchun qonli qasos olayin?! Eh, qani edi,
loaqal izlarining gardini topsam, it boʻlib iskar edim, umrim
ado bo`lguniga qadar izlar edim... Qayda u, qaysi biri u?!
Qay burchakka biqinib olgan?.. Nima qilib qo`yding, Qunduz?
Men senga ishonardim-ku? Sen tufayli olamga, odamga
ishonardim-ku? Endi kimga ishonayin? Endi qandoq ishonayin?

Talato“p boʻldi, so“roq-tergov boshlandi. Qunduz umr
boʻyi biror odamga, odam nima, hatto chumoliga ham ozorni
ravo koʻrgan emas edi, favqulodda ham biror kishiga aytarli
ziyon-zahmat yetmadi. Yostigʻi ostidan chiqqan ikki enli xatga
bir ogʻizgina qilib: «Charchadim», deb yozib qoldirgan ekan.
Men ham el qatori soʻroq berdim. Koʻp gapni quduq boʻlib
ichimga yutdim. Bilardimki, endi ularning hech biri Qunduzga
sharaf keltirmagay. Da'vo-janjal yoʻq, guvoh-isbot yoʻq,
tergovlar tugadi. Yengil-yelpi hayfsanlar, koʻz yoshlari, dafn,
hayot abadiyati... Yana yolgʻon aytyapman, tergov tugagani
yoʻq. Toki men tirik ekanman, u davom etmogʻi muqarrar,
muhtaram Muhammad Sharif. Oʻzimni hargiz kechirolmayman: oʻshanda Qunduzning sabr kosasi toʻlgan ekanu men
soʻnggi tomchi boʻlgan ekanman.

Ba'zan esa, turib-turib oʻzgacha xayollarga ham boraman.
Axir, u Layli emas, Qunduz edi, men ham Majnun emas —
bor-yoʻgʻi bir G'ulom edim, bas, shunday ekan, ishqimiz
qissasini bu qadar qaygʻuli xotima topdirmoq shartmidi, deb
ham oʻylayman. Soʻng oʻzimga oʻzim javob aylab deymanki, u
holda Qunduz Qunduz boʻlmas edi, butkul boshqa kimsaga,
ajab emaski, boshqa narsaga aylanib qolardi. Aytaylik, gulbeorga.

Sodir boʻlmish bu voqealarda mening ham gunohim
bormidi, deb tunu kun ba'zan oʻzimni taftish qilaman. Shunda yuragimning tub-tubidan bir necha oʻn ovoz baravariga
nido berib hayqiradi: «Aybdorsan! Aybdor!»

Oʻrtaydigan joyi shundaki, oradan mana, toʻrt yil oʻtibdi
hamki, hali Qunduzni biror marta tush koʻrganim yoʻq. Hatto
ba'zan yuz-koʻzlari qandayligini ham unutib qoʻygandek
sezaman oʻzimni. Sargʻ“aygan daftarlar qatida saqlanayotgan




ikki-uchta suratni olib qarashga yuragim dov bermaydi. Va
mudom shu bois hayron boʻlamanki, nega endi shuncha vaqt
oʻtib, loaqal biror marta uni tushlarimda koʻrmasam?

Nahotki diydor qiyomatga qolgani chin boʻlsa? ,

«Ana shundoq, mavlono Gulxaniy, — dedim nihoyat hasratimga yakun yasab, — notavon qulingizning boshidan mundoq
savdolar ham oʻtgan. Oʻtinaman, oʻylamangki, yuragida ishq
o'tidan yilt etgan nishona yoʻq, deb. Yoʻq, aksincha! Ehtimol,
to hanuz yuragimni kuydirib yotgan ishq alangasi soʻnganida
edi, balki men ham oʻzgaga koʻngil qoʻygan bo“lurmidim... Hozircha
esa, bu oʻtda yolgʻiz o`zimning yonganim ham kifoya — begunoh
bir odamni ham bu alanga domiga tortmoq ayni noinsoflikdir.
Imonim komilki, Siz ham buni ma'qul topmay, zaharxanda
bir kinoya bilan qaydadir chimdib oʻtur edingiz». Shunday
deb boshimni koʻtarib qarasamki, ro“paramda oʻltirgan
Muhammad Sharifdan nom-nishon ham yoʻq. Hayron boʻlib
oʻrnimdan turdim. Qo`shni xonada qushlarning chagʻur-chug'ʻuri
tagʻin avjiga chiqqan, patir-putur qanot qoqqan tovushlar
baralla eshitilib turar edi.

Asta deraza oldiga borib, ikkala tavaqasini ham lang ochib
yubordim. Dimogʻimga achchiq kuyindi isi urildi. Yaqin atrofda
qaydadir xazon yoqilardi. Entikib-entikib havo simirgancha
tashqari boqarkanman, yuz qadamlar narida, katta yoʻl
adogʻida, jo“xorisi oʻrib olingan yaydoq dala boshida lovillab
gulxan yonayotganiga koʻzim tushib qoldi. Avvaliga, xazon
shu yerda kuydirilayotgan ekan, deb oʻyladim, biroq
gulxanning koʻkka oʻrlagan baland shiddati, tevarak-atrofni
kunduzidek yoritib yuborgan yorugʻ shu'lasi e'tiborimni oʻziga
tortdi. Diqqat bilan tikilib qarab, buning maxsus yoqilgan
gulxan ekanini payqadim. Uning atrofida davra qurib nima
haqdadir qizgʻin suhbatlashib oʻltirgan uch kishining qiyofasi
gʻira-shira koʻzga chalinardi. Shoshib ortimga burildim, stol
ustidan koʻ“zoynagimni olib taqdim va dastlab odmi (отда
oʻrangan Muhammad Sharifning xiyol bukchaygan qomatini
koʻrdim. Yonidagi odamlar ham nihoyatda tanish koʻrinardi.
Sinchiklab qaradimu ko`zlarimga ishonmay qoldim: tungi
hamsuhbatlarning biri qirg“iyburun, sochlari fatila-fatila boʻlib
yelkasini tutgan, egniga kigiz chakmon tashlab olgan kishi...



yopiray! Майокг Сово1 Бо"15а71 ОЧау аваг, а510 адазбауоватитп уо"а: димаба5 шт, хизито"Уюу Би Кит5а роуоп512
xayollar sohibi Nikolay Vasilyevich Gogolning naq oʻzi edi,
charsillab yonayotgan gulxanga uzun, qoqsuyak qoʻllarini
tutgancha Dikanka qishlogʻi oqshomlaridan maroq bilan
hangoma qilardi. Uning qarshisida esa qora abo kiygan, rangroʻyi qorongʻi tun zulmatida yanada oqarib koʻringan boshqa
bir tanish siymo kulohsimon qalpog£ini tizzasiga qoyib alanga
shu'lasiga jimgina tikilib oʻltirardi. Xans Xristian Andersen!
Yorug“ gʻussa bilan yoʻgʻrilgan sirli qissalar ijodkori! «Yo
tavba! — deb pichirladim hayrat barmogʻimni tishlab, —
odam charchagandan soʻng koʻziga har balolar koʻrinaverar
ekan-da! Nahotki oʻngim boʻlsa? Unda... unda bular yarim
kechasi qaydan kelib qolishdi? Muhammad Sharif shu bois
gʻoyib boʻlib qolgan ekan-da! Yo, qudratingdan!»

Yana hayronalik bilan ular tomon tikildim. Ularning qanday
qilib til topishgani menga qorong'i, lekin til topishgani aniq
edi — suhbat benihoya qizgʻin davom etardi. Gulxandan uchtoʻrt qadam narida shotisi koʻtarib qoʻyilgan allaqanday bir
aravaning koʻlagasi qorayib koʻrinar edi. Umuman, g'aroyib
manzara edi bu: tepada — yulduz toʻla osmon, tevarak-atrofda —
ufq qadar choʻzilgan dala, oʻrtada — lovillab gulxan yonar,
uning tegrasida olamning uch zukko donishmandi dunyoning
ustidan kulib oʻltirar edi! .

Birdaniga ma'yus tortib qoldim, koʻnglim shu gulxan taftini,
uning yonidagi suhbat haroratini tiladi. Kiyinib, dahlizga
chiqdim, qarshidagi xona eshigiga quloq tutdim: qushlar bozori
avjida, osmon uzilib yerga tushsa ham birortasi sezmaydi. Asta
tirqishdan moʻraladim: anqodan tortib bulbulgacha, tosqoradan
tortib churrakkacha jamiki qushlar bunda charx urar edi-yu,
sohibi salotin Muhammad Sharifning qorasi koʻrinmasdi.
Xotirjam boʻlib, sekingina tashqariga chiqdim.

Kuz kelgani rost ekan. Muzdek ayoz, oyoq ostida diydiragan
bargi xazon buni har qadamda ta'kidlar edi.

Uyni aylanib oʻtib, lovillab gulxan yonayotgan tomon
yoʻl oldim. Ana u, koʻkka sapchib turibdi! Suhbat ham
gulxandek qizigan, bedor hamsuhbatlar gurungga shu qadar
berilgan edilarki, qoʻl choʻ“zsa yetgudek joydan daqiqa sayin




shu'la sochib gʻiz-g“iz oʻtayotgan ulovlarga pinak ham
buzmasdilar.

О"п qadamlar chamasi qolganda birdaniga oʻyga toldimki,
qanday qilib boraman? Aytmagan joyga yonmagan tayoqday...

Bir zumdan soʻng koʻz oʻngimni toʻsgan bu andisha
pardasi koʻtarilib, yana oldinga boqdim. Yo falak, koʻr
boʻlayinki, agar qarshimda qop-qora bo`shliqdan oʻzga narsa
boʻlsa! Hushim uchib, yon-atrofga sarosimalanib qaradim.
Ortimda, huv uzoqda yuz bir koʻzli derazalari bilan ijara
uyim gungursdek boʻlib qorayib turibdi, ro“paramda —
shipshiydam joʻxoripoya, sal yursam togʻ boʻyi uyulib yotgan
axlat tepasiga yetaman. Yo qudratingdan! Gulxan qayga gʻoyib
boʻldi?! Andersen-chi? Gogol-chi? Muhammad Sharif?! Axir,
hozirgina ularni o“z koʻzim bilan, soʻqir boʻlgur mana shu
koʻzlarim bilan koʻrgan emasmidim?! Har birining oʻltirgan
joyini hozir ham aniq koʻrsatib bermogʻ“im mumkin!

Aqlu hush boshimdan uchib, yana ijara uyimga qaytdim.
Xonamga kirayotib qoʻshni xonaga quloq tutdim: jimjit. Qushlar
ham sayrab charchab, nihoyat, tingan boʻlsalar kerak. Yonverimda roʻy berayotgan sirli hodisalardan taajjub va hayratim
chandon ortib, asta joyimga choʻzildim. Koʻzim ilindi, bir
mahal kimdir eshikni ohista ochib kirayotganini payqab,
uygʻonib ketdim. Hovliqib, boshim tepasidagi noparmon
tunchiroqni yoqdimu eshik tirqishidan qalami toʻnining
etaklarini hilpiratib o`tayotgan Muhammad Sharifning daroz
qomatiga koʻzim tushib qoldi.

U gulxan yonidagi tungi bazmdan qaytib kelmoqda edi!

Ertalab o`rnimdan turgan zahoti borib doʻxtirga koʻrinishga
ahd qilib, yana mudrab ketdim. Joʻlliboy akam aytmoqchi,
baloning oldini olgan tuzuk.

Tongga yaqin odatdagidek erinchoqligim tutib, allapaytgacha
«ana turaman-mana turaman», deb toʻshakdan qoʻzgʻalmay
yotdim — issiqqina oʻrindan sira chiqqim kelmasdi. Oqibat
nonushtani nasiya qilib, chala-chulpa soqol qirtishladimu
ishxonaga qarab chopdim. Avtobus bekati tomon yoʻrtmoqlab
ketarkanman, qiziqish gʻolib kelib, atay yoʻlni chapga soldim — kechqurun gulxan yongan joyni ko`rmoqchi boʻldim.
Bordim. Koʻrdim. Koʻzimga ishonmadim: yoʻl chetida,




shipshiydam paykal. boshida chala oʻchgan shox-shabba, hali
hovuri koʻtarilmagan bir uyum kul...

Ishxonada koʻrgan-kechirganlarimni aytib yuragimni
boʻshatay desam, ohkim, hamdard yoʻq. Yolgʻiz ishonganim
Joʻlliboy aka, lekin u ham poyintar-soyintar gap-soʻzlarimni
tinglayverib, shu darajaga borib qolganki, yana bir karra shu
xususda ogʻiz ochgudek boʻlsam, ruhiy kasalliklar shifoxonasiga
oʻzi qoʻshqoʻllab eltib tashlashi tayin. Shu sabab hech kimsaga
damimni chiqarmay qoʻyaqoldim.

Tushlikdan kechroq qaytdim. Xonada tamaddi qilib oʻltirgan
Joʻlliboy aka (uning oshqozoni kasal, ovqatni uyidan olib
keladi) non kavshagancha: «Oʻ“ka, Dinora opangga sim qoqar
ekansan», — deb qoldi.

Obbo! Maoshga hali uch kun bor-ku! Ijara haqining muddatini asli moyana kuniga toʻgʻrilab olsam boʻlarkan-u shunga
ham hech hafsala qilmadim-da!

Shoshib bekaning ishxonasiga sim qoqdim. Bekamiz bugun
ishga chiqmabdilar. Uylariga qoʻngʻiroq qildim. Hech kimsa
javob bermadi. «Tushlikdan soʻng istirohat qilib yotgan
boʻlsalar ajab ermas», degan xayolga borib, yana ishga
kirishdim. Kechga yaqin sirli qoʻngʻiroqni eslab, tagʻin sim
qoqdim. Hamon jimlik. Shunda Joʻlliboy akamdan yigirma besh
soʻm qarz soʻradim. Kasaba uyushmasining xazinachisi edi u,
oʻng yonboshidagi temir qutida mudom besh-oʻn soʻm
boʻlardi, kalitni esa ishtonbogʻiga bogʻlagandek qilib
ehtiyotlardi. Jonini chiqarib berayotgandek inqillab, arang
beshta besh soʻmlik olib uzatarkan, to“tiqushdek tinimsiz bir
gapni takrorlar edi: «Sayfulla akang bilmasin, jon oʻka!»
Qoʻlyozmalar bo`limidagi Sayfulla aka uning eski gʻanimi
edi, Joʻlliboy akam undan Azroildan qoʻrqqandek qoʻrqardi.

Qarzni choʻntakka solib, kechqurun beg“am-beparvo
boyvachcha niqobini yuzimga tortib, bekaning uyiga —
Dorilmuallimin tomon yoʻl oldim. Muhammad Sharif
bukuncha bir tirikchiligini qilar. Ana, bijildoq, erkatoy
qushlari bor, bir oqshom shularning rizqiga sherik boʻlib turar!

Dorilmuallimin ishxonamizdan u qadar uzoq emasdi,
darrovda yetaqoldim. Husnu hashamning oliy maqomiga
koʻtarilgan obod koʻchalar boʻylab bekamizning uyiga ravona




boʻldim. Dorilmuallimin shahar chetidagi ozoda, sokin
mavzelardan boʻlib, dorilfunun biqinida joylashgan va aksariyat
dorilfunun muallimlari istiqomat qilgani vajidan shunday deb
atalardi. AMmo uch yildan buyon kelib-ketib yurib, bu yerda
muallimlar barmoq bilan sanarli ekaniga ishonch hosil qildim.
Bunda har turli katta-kichik arboblar, ahli tijorat, ahli chayqov va turfa xil ahli bekorchi umrguzaronlik ila mashgʻul edi.

Dinora opamizning hovlisi Dorilmualliminning qoq
oʻrtasida joylashgan. Qoʻqon xoni deysizmi, Buxoro amiri
deysizmi, Xiva xoni deysizmi, istagan hukmdoringizning
oʻrdasi bilan husn talashadigan muazzam bir mulk edi.
Bekamizning oʻzi iftixor bilan aytishicha, qay bir yili yetmish
besh mingga xaridor chiqqan-u, bular koʻnishmagan. «Bu
joyni joy qilguncha umrim ado boʻldi, nahot umrimning
bahosi yetmish besh ming boʻlsa?!» derdi Dinora opamiz
oʻksinib. Pochchamiz Sherlon' aka xandon tashlab kular ediki:
«Bizning umrimiz-chi, bizning umrimiz hisobga kirmas ekanda, a, xonim?» «Albatta hisobga kirmaydi, — deb jilmayardi
Dinora opamiz, — sizning umringiz bebaho-ku, xoʻjayin,
biror narsa bilan oʻlchab boʻlarkanmi? Lekin xudoligingizni
ayting, agar men xala qilmaganimda haliyam oʻsha uch xonali
katalakka tiqilib oʻtiraverardingiz, toʻgʻrimi?» Sherlon aka
bunga javoban kulib qoʻyardi, xolos.

Ular dastlab hozir men istiqomat qilayotgan oshiyonni
sotib olishgan. Ishxonalariga yaqinroq boʻlgani uchun. Er-xotin
shahar tashqarisidagi ruhiy kasalliklar shifoxonasida muqim
yigirma yetti yil birga ishlab keladilar. Rasman pochchamiz
xastaxona boshligʻi, lekin men buning aksincha ekanini
allaqachon sezib olganman. Bu oshiyon uchun oʻn ming
to'lashgan. «Oʻn ming u paytlar katta pul edi, — deydi Dinora
opamiz uh tortib, — qutulguncha oʻlib boʻlganmiz. Keyin
bu imoratga unnadik. E, ukajon, bu dunyoda qiynalganda
pochchangiz ikkalamiz qiynaldik. Endi, ishqilib, bolachaqamiz rohatini koʻrsa — bas. Tirik jonga joy hech ortiqchalik
qilmas. Mana, Jahongir ukangiz ham katta boʻlib qoldi».

Ha, Jahongir ukamning ham boʻyi choʻzilib qolgan. Bultur uchinchida oʻqirdi, bu yil toʻrtinchiga oʻtibdi. «Agar oʻninchini bitirib uylansa ham olti yil bor ekan, — deb asta xomchoʻt




qilaman. — Oʻldimi, axir ungacha menga ham ishxonamdan
uy-puy tegib qolar». Garchi Joʻlliboy akam shu lallayib yurishim
boʻlsa, qirq yil qiyomatda ham boshpana tegmasligini aytib
koʻnglimga vahima solib tursa-da, men nekbin odam, umid
bilan yashayman. Lekin bari bir unga qadar uy xoʻjalari bilan
munosabatni sariyogʻdek silliq olib bormoq lozim. Chunki
buningdek soz, qulay ijara uyni men, mana, oʻttiz toʻqqiztasini
almashtirib endi koʻrishim. Ijaradan ayrilmaslikning yagona
yoʻli — vaqtida hisob-kitob. Hisobli doʻst ayrilmas, deb bejiz
aytmaganlar, shunday emasmi, mavlono Gulxaniy?
Yongʻoqdan yasalib, naqshu nigor oʻymakorlik ila jilo
berilgan darvoza qarshisida bir zum nafas rostlab, asta
qoʻngʻiroq tugmasini bosdim. Xiyla vaqtgacha biror sharpa
sezilmadi. Bir ozdan soʻng yana qoʻngʻiroq chaldim. Hech
qanday sado boʻlmagach, ostona hatlashga jur'at etdim.
Darvozaxonada oqqushdek sollanib turadigan sutrang «Volga»
koʻrinmasdi. Toʻrdagi yarqiragan koshona sari qadam bosmoqqa
yuragim dov bermay, darvoza yonidagi bir uy, bir ayvon
tomon yurdim. Bu yerda Sherlon akamizning otasi Rahmon
bobo yashaydilar. Yoshlarini o`zlari ham aniq bilmaydilar. Bir
soʻrasangiz, sakson olti deydilar, bir soʻrasangiz, bir kam
toʻqson. Ana, bobomiz xontaxta ustidan yopilgan nimdoshgina
koʻrpani sandal qilib kitob koʻrib oʻltiribdilar. Boshlarida guli
oʻchgan taqya, yaktakning asl rangini kimyoviy tekshiruv
yoʻli bilan ham aniqlab boʻlmasa kerak. Oyoq ostiga toʻshalgan
sholchaning tusiga qarab turib, kishi beixtiyor bu matoh
Rahmon bobo dunyoga kelmasidan besh-oʻn yillar burun
shu joyga solingan boʻlsa kerak, degan xayolga borishi tayin.
Qorasuvoq uyning tokchalarida ikki-uchta chegalangan
choynak-piyola, taxmonda ham uch-toʻrtta shaparakdek koʻrpacha, poygakdagi ulkan qalacha kavush Rahmon boboning
parishon roʻzgʻorini bezab turadi. Qachonki bu xonadonga
kelsam, ota-bolaning turmushidagi tafovutni koʻrib turli o“ylarga borar, ammo biror xulosa chiqarmoqqa, ochigʻi, botinmas edim. Rahmon bobo meni gʻira-shira tanirdilar, har gal
oʻzimni qayta tanitishimga toʻgʻri kelardi. Hozir ham shunday
boʻldi. Salomimga alik oldilaru betimga qarab oʻylanib qoldilar.
— Men Gʻulomman, Yunusoboddagi uydan keldim, —




dedim u kishining mushkullarini oson qilib. — Bardam-baquvvatmisiz, bobo?

Rahmon bobo mamnuniyat bilan bosh irgʻadilar.

— Yunusovotda Mahzar polvon bilan tariq ekkanmiz, —
dedilar daf”atan qadim zamonlarga shoʻngʻib. — Mahzar
polvonning xotini oʻshogʻda chillashir boʻlib oʻlgan. Ikki oʻgʻil
oʻshandan qolgan. Keyingi xotinidan uch qiz...

Men sir bermay kulib oʻltiraverdim.

— Kennoyim qayoqdalar, ota? — dedim bir payt u kishini
xayol daryosidan tortib chiqarib.

Rahmon bobo koʻzlarini qisib, menga norozi qaradilar.

— Ketgan, — dedilar xiyla oʻtib, noxush kayfiyatda. —
Hammasi ketgan. Sherlon ham, nevaralar ham.

Tagʻin so`zsiz qolib, kitob koʻrmoqqa tutindilar.

— Qayoqqa ketishdi, ota?

— Bular bazmsiz turolmaydi. Bugun bojasinikida ziyofat.
Qamoqdan qutulib kepti. — Rahmon bobo shunday deb asta
atrofga alangladilar, soʻng birdaniga tovushlarini pasaytirib
shivirladilar: — Sherlonning topgani harom. Shunaqa. Fitrro“za
bermaydi badbaxt. Bir uyiga kiruvdim. Yuztacha piyolasi bor
ekan. Harom hammasi. Choy ichib boʻlmaydi.

Rahmon boboga, xuddi qarshimda muguzli odam
oʻltirgandek, agʻrayib tikildim.

— Kishining moli, — deb uh tortdilar Rahmon bobo.

Tilimga tushov tushgan, nima deyarimni bilmay garang
oʻltirardim.

— Hafta sayin qoʻy soʻyib turadi, — deb hasratlarini davom
ettirdilar Rahmon bobo. — Oʻzicha mehribon boʻlib menga
ham chiqaradi. Biror luqmasini og`zimga solsam koshki ekan.
Haromni yeb boʻlmaydi, oʻgʻlim. Koʻp boʻldi, men bilan
gaplashmay qoʻygan. Yolgʻiz oʻgʻil edi, xudoga ne yomonligim
oʻtgan ekan...

— Xafa bolmang, ota, yarashib ketasizlar, — deb tasalli
bergali shoshildim va shundagina sezdimki, Rahmon bobo
meni allaqachon unutib, oʻzlariga oʻzlari dardlarini aytib
oʻltirgan ekanlar.

— Yolgʻon gapiradi. Hammasi. Kelin-ku yamlamay yutadi.
Bolani ham oʻrgatgan. Norasidani-ya! Odamning faqat lafzi




halol. Agar lafz ham bulgʻanib ketsa, tamom, odamning boshidan oyogʻigacha harom. Yaratgandan qoʻrqaman, erta bir
kun shu noqobil farzand uchun ham soʻroq berarman...

Mutaassir boʻlib, bobodan ijozat soʻradim. Zero, mening
bunda oʻltirishimdan endi hech qanday naf yoʻq edi. Ijara
haqini unga bersam, battar ranjitmogʻim tayin edi, shu bois,
qoʻshni xotin — Xadicha xolaga qoldirdim.

Uyga qaytdim, Muhammad Sharif haq deb yoʻlimga
termilib oʻltirgan ekan, norizo toʻngʻillab qoʻydi. Kulib,
uzrxohliklar qilib, darhol bir qoshiq obi yovg'on pishirmoqqa
tutindim, soʻng ikkovlon shakarguftorlik ila taom tanovul etdik.
Choy mahali unga bekaning uyiga borganimni, Rahmon
bobodan eshitgan ajabtovur hangomalarni soʻylab berdim.
Muhammad Sharif birdaniga xayolga toldi, o`rnidan turib ogʻir
uh tortdi, xona boʻylab nari-beri betoqat odimlar ekan:
«Chaynamayin yeganlar ogʻrimayin ketarlar», dedi.

Ertasi tushga yaqin Dinora opa qoʻngʻiroq qildi. «Xadicha
xola aytdilar kelganingizni, — dedi u, — sizni faqat shuning
uchun yoʻqlamovdim. Bu, sizdan besoʻroq bir ish qilib
qoʻydik, xafa bo“lmaysiz-da». «Xoʻsh-xoʻsh?» dedim yuragim
noxush tortib. «Bir uyatli odam iltimos qilib qoʻymadi, oʻgʻliga
tuzukroq joy axtarib yurgan ekan, yoʻq, deyolmadik. Siz
endi bitta xonaga oʻtib turasiz-da, u bola buyoqqa joylashar.
Bugun-erta borib qolishsa, hayron boʻlmang, deb... Men unga
oʻzimning kalitimni berdim. Endi, men sizga ishonaman,
sinashta boʻlib qolganmiz, koʻz-quloq boʻlib turasiz-da, maylimi, G'ulomjon?» «Mayli, — dedim boʻshashib, — oʻzi tuzuk bola ekanmi, ishqilib?» «Ha, koʻnglingiz toʻq boʻlsin, —
dedilar beka xotirjam, — tagi koʻrgan odamlar. Oʻgʻlining oti
Shodiyor ekan, ikkinchi kursda oʻqirmish. Aka-ukadek yashayverasizlar, qaytaga gangur-gungur. Axir, mashoyixlar aytganku, erga bersang oshingni — erlar silar boshingni, itga bersang
oshingni — itlar tortar boshingni, deb... Boʻpti, Gulomjon,
sizga ishondim-a?»

Oqshom chogʻi bu xabardan ogoh boʻlib, Muhammad
Sharifning kapalaklari uchib ketdi. Biz sening birla shu umidda
ahdu qaror qilibmidik, degandek ta'na bilan qarab qo`ydilar.
Shoshib uzr aytdim, xijolat ichra g'“oʻldiradimki, nachora,




musofir itning dumi qisiq. Mavlono Gulxaniy oʻrinlaridan
turib, yelkalariga toʻnlarini tashladilar: «Avloroq uldurki, avval
borib Boyoʻgʻliga uchrasam, harna hijrat tadorigini koʻraylik,
toinki qahraton qish chillasida koʻchalarda darbadar itdek
surinmaylik», deb joʻnay berdilar. Ming tavallo bilan bazoʻr
toʻxtatib qoldim, uyimiz tor boʻlsa ham, koʻnglimiz keng,
taqsir, oʻzingiz ham, jamiki tuyurlaringiz ham xonamga
sigʻasizlar, deya aylanib-oʻrgilib, arang koʻndirdim. Bilardimki,
Muhammad Sharifdan ayru tushsam, hayotim benihoya
befayz, benihoya nursiz boʻlib qoladi. Mavlono ikkilana-ikkilana
rizolik bildirdilar, lekin xonamga koʻchib oʻtgach ham, sekingina
xoʻrsinib: «Tor joyda osh yegandan keng joyda musht yegan
afzal», deb qoʻydilar.

Ertasi tongda barvaqt turib, qoʻshni xonaga chiqdim.
Mavlono Gulxaniy kecha oqshom matalgo`y qushlariga ijozat
berib yuborgan, shu sabab xona kimsasiz edi. Toʻrt tomonda
momiq patlar, xas-choʻp, qush tezagi sochilib yotar, koʻpdan beri supurgi tegmagan bu xonumon xarobalik sari yuz
tutgan edi. Har nechuk, ozoda qilib qoʻ“yayin, eman yogʻochining egilgani — singani, er yigitning uyalgani — oʻlgani,
degan andishaga borib, supurgiyu hoʻl latta koʻtarib keldim,
qandil tugmasini bosib, ne koʻz bilan koʻrayinki, xona yogʻ
tushsa yalagudek yaraqlab, chinni-chiroq boʻlib turibdi!

Boshimni qashlab, hayrat barmogʻimni tishlab, damim
ichimda, indamaygina izimga qaytdim. Muhammad Sharif
oshxonada xo`ʻrillatib choy ichib oʻltirardilar.

Kechqurun idoramizda qarori uch kun burun bitib
qoʻyilgan navbatdagi mashvarat boʻldi. Gapirmagan bir jon
qolmasin, deb vahiy kelgandek, qimirlagan kimsa borki, bari
soʻzga chiqdi — fikr emas, tilning namoyishi boʻldi. Rohibarimiz mashvaratni choʻzib, choʻzgan sari huzur qilib, yayrabyashnab oʻltirdilar, amal lazzatidan sarxushu sarmast, kengashni mohir darg“adek bexato boshqarib bordilar. Mansabning
shoiri-da Rohibarimiz. Yigʻin tarqab, koʻchaga chiqqanimizda,
zulumot choʻkkan, kishi kishini tanimaslik darajasiga yetgan
edi. «Obbo, — deb toʻngʻilladi Joʻlliboy akam, — oʻgʻrigina
bolalar, popiris bormi, deb soʻraydigan vaqt boʻpti-ku!»
Ichimni itlar tirnab uyga otlandim — soʻnggi paytlar ustma



ust kech qolib, Muhammad Sharifni qayta-qayta ranjitmoqda
edim. Har qalay, koʻngli yarim, hujrasidan mosuvo boʻlgan...
Shundoq xayollar ogʻushida apil-tapil oshiyonimizga yetib
keldim, eshik qiya ochiq ekan, qoʻngʻiroq tugmasini bosib
oʻltirmasdan ostona hatladim va dahlizga kirganim on xijolatdan lavlagi boʻlib ketdim: ovsarlikni qarangki, gʻaflat
bosib birovning uyiga kirib qolibman! Oyoq ostida — uzun
poyandoz lovillab yonar, yoʻlakdan sof, sarin bir is ufurar
edi, roʻparadagi xonada antiqa xorijiy jihozlar saf tortgan,
nimpushti pardalar nafis sollanib turibdi... Xayriyatki, adashganimni hech kimsa sezmadi — uy egalari oshxonada ekan
shekilli. Shosha-pisha tashqariga chiqib, eshikni yoparkanman,
koʻzim beixtiyor tepadagi so“lkavoydek tunukaga zarb etilgan
raqamlarga tushdi: 114. Gangib, devordagi yozuvga qaradim: 8.
Aqlim battar shoshdi. Aftidan, oʻzimning ijara oshiyonimga
oʻxshaydi, lekin... Agar shu vaqt ichkaridan gulduragan yoʻgʻon
tovush eshitilmaganda, bilmadim, qay paytgacha eshik ortida
besar turar ekanman. «Shadyar! — deb qichqirdi allakim. —
Mana buni qayerga qoʻyaylik?» Shundagina miyamga fikr
yuritmoq iqtidori qaytadan ato boʻldi. Shodiyor! Demak, ko'chib
kelibdi-da.

«Alvido, Boyqush! Alvido, Kordon! Alvido, bazmi
tuyur!» — deya xayolan shivirlagancha qoʻngʻiroq tugmachasini
bosdim. Eshik shu zahoti shahd bilan ochildiyu yarimyalangʻoch, xushsurat bir yigit mushaklarini oʻynatib,
tahdidomuz soʻradi: «Na kerak?» «Salom, Shodiyor, — dedim
kulimsirab, — hormang!» «Men Shadyar emas, — dedi u
xoʻmrayib. — Shadyar kerakmi?» Asta bosh irg“adim, taklifni
kutmay ichkari kirdim va yigitning battar nafratiga sazovor
boʻldim. «Kim?» — degan yangroq ovoz keldi oshxonadan,
soʻng xitoyi chiyduxobadan bejirim kamzul-shim kiygan,
boyagi yigitdan-da koʻrkamroq oʻspirin ro“paramda qaddiqomatini namoyon etdi. «Men Gʻulomman, — dedim qoʻl
uzatib va shundagina `ismimning bu qadar gʻarib ekanligini
alam bilan his qildim, Chindan ham, Shodiyor yoki Shadyar
degan qarsillagan nom qayoqdayu aytganingda pusillab
chiqadigan G'ulom degan ism qayoqda! — Yaxshi keldingizmi?» — deb qoʻshimcha qildim azbaroyi takalluf yuzasidan.




Shodiyor bir zum menga hayron tikilib turdi, keyin nimadir
yodiga tushgandek, bosh irgʻab qoʻl choʻzdi. «Zoʻr, — dedi
u gʻoʻldirab (keyin bilsam, ogʻzida yelim saqich bor ekan), —
keldik. Qayerda ishlaysiz?» Shodiyor ishxonamizning nomini
umrida eshitmagan shekilli, yelka uchirib qaydaligini soʻradi.
«Falon magazin yonida», — deb tushuntirdim unga. «A-a, —
deb bosh irgʻadi u, — zoʻr magazin. U yerda bir qiz bor.
Flora. Klassniy tovar». Soʻng shu zahoti meni unutdiyu
shippagini sudragancha shipillab oshxonaga kirib ketdi, ichkarida uymalashayotgan o`rtoqlariga nimadir qiziqroq gap aytdi
chamasi, jo“rovoz qahqaha yangradi.

Ust-boshimni yechib, men ham asta xonamga kirdim.
Muhammad Sharif burchakdagi liqildoq kursida qunishibgina
oʻltirar, kuni bilan qoʻsh haydagan chorakordek horgʻin koʻrinar
va bu holat unga sira-sira yarashmas edi. «Ha, taqsir? — dedim
yasama xushhollik bilan.— Taslim boʻlgan qoʻrg'onbegidek xomushsiz?» Mavlono Gulxaniy koʻzlariyu qoʻllarining
imosi bilan meni tovush chiqarmaslikka undab, sharpadek sassiz
yurib yonimga keldi. Qoʻshni xona tomon bosh irgʻab shivirladiki:
«Mening bunda makon tutganimni zinhor kimsa bilmasin». «Nega
endi, mavlono Gulxaniy? — dedim tavajjuh bilan. — Yashirishning
hech hojati yoʻq. Chumchuqdan qoʻrqqan tariq ekmas. Men
hoziroq chiqib ularni ogoh etib qoʻyurman, toki birortasi sizga
noshoyon soʻz aytib yurmasin...» «Aslo, aslo unday qilmagaysan,— deya betoqat pichirladi Muhammad Sharif,— agar menga
orom tilasang, bunda mavjudligim pinhon tutgil». «Demak, yolg'on
soʻylashim lozim?» — deb soxta qovoq uydim. «Yolgʻon aytsa
boʻlur, — deb uh tortdi mavlono, — aytguchi dono boʻlsa...»
«Mayli, lekin sirimiz ikki kunda fosh boʻlur, axir ularning ham
koʻz-qulogʻi bor». «Ajab sodda Gʻulomsan, — deb kuldi
Muhammad Sharif, — shuncha vaqtdan beri hamoshiyonu
hamtovoq boʻlib, shu narsaga hanuz fahming yetmaydurki, meni
faqat qalb koʻzi bilan koʻrmoq, dil qulogʻi bilan eshitmoq mumkin.
Oʻzga xatti-harakatlar bari bekordur». «Bas, shunday ekan, —
deya boʻsh kelmadim men ham, — unda, bu qadar ehtiyotkorlikka na hojat? Surma yutgan xoʻrozdek boʻgʻilmay, tovushingizni qo`yib gapiravering». Mavlono bosh chayqadilarki,
oʻzingga ehtiyot bo“l-u, qoʻshningni oʻgʻri tutma...




Taom mahali yetib, qorinlar surnay navosini boshladi.
Men esa, azbaroyi g“ulomligimga borib, shu kungacha qariyb
xoʻjayin boʻlib kelgan uyimda oshxonaga chiqib, biror obi
yovgʻon pishirmoqqa istihola qilib turardim va bu haqda
oʻylaganim sari tobora g“am bosar ediki, boyvachcha bolalarga
oʻxshaydi, goʻshtsiz qozon ossam, ne xayolga borisharkin?
Piyoz qolganmidi-yo“qmi? Idish-oyoq ulardan boʻshamagan
boʻlsa, qandoq qilaman?

Boshim qotib, Muhammad Sharifga yuzlangan koʻyi aytdimki, shu uy ham jonimga tegdi, ishxonamga uzoq, har
kuni it azobida borib-kelaman, isimaydi, sovuqligini qarang,
katta koʻchaning og`zi, shovqin-suroni-chi... Mavlono Gulxaniy diydiyomni tinglab, miyigʻida kuldi: sani soʻzung anga
o'xsharki, bir odam yaxshi koʻrgan doʻppisini tez suvga oqizib,
harchand taraddud bilan ololmadi, mahrum boʻlib aytur
erdiki: «Yoʻqolgʻani ham xoʻb boʻldi, boshimgʻa ham tor
kelur erdi», deb...

O`zimni tutolmayin kulib yubordim va lahza oʻtmay qaygʻu
aridi: Muhammad Sharif yana bir g`aroyib hangoma soʻylamoqqa boshladi.

Vaqtiki, eshigim tuyqusdan takallufsiz ochilib, Shodiyor
kirib keldi.

— Zoʻrmisiz? — deb jilmaydi u, soʻng xonamga bir qur
nazar tashlab, stol ustida yotgan kitobni nima uchundir qoʻliga
oldi, orqa-oʻngini aylantirib, varaqlagan boʻldi. — «Zar-bulma-sal», — deb ajnabiy bir soʻzni oʻ“qigandek hijjalab oʻqidida, lablarini choʻ“chchaytirib: — Na degani bu? — deb soʻradi.
Javobimni ham kutib oʻtirmay, deraza rafidagi boshqa kitoblarga nigohini yugurtirdi. — Koʻp-ku! — dedi bosh chayqab. —
Barini o“qiganmisiz? -— Qiziq bola ekan bu: savol berarkanu
javobingizni kutmas ekan. Ehtimol, odati shudir, ehtimol,
javob berib emas, soʻrab oʻrgangandir. Eski imlodagi bir risola
diqqatini tortdi, avval kitobga, keyin menga sinchiklab
tikildi. — Qur'on oʻqishni bilasizmi? — dedi, dediyu toʻshagimning bosh tomonida yotgan plastinkalarni koʻrib
qoldi. — Ortiq yoʻqmi? — deya ularga qoʻl choʻzdi va tagʻin
ogʻiz ochishimga imkon bermay: — Zira bormi? Osh qilyapmiz, — dedi-da, xonadan chiqdi.




Bu gʻaroyib muloqotdan chandon hayratlanib, men ham
ortidan ergashdim.

Oshxonada boya ostonada koʻrganim yarim-yalangʻoch
yigitdan boshqa yana biri moʻylovli, biri moʻylovsiz ikkita daroz
oʻspirin bor edi. Ichkari kirdimu agʻrayib qoldim: oshxonani
tanimadim. Yo tavba, qachon roʻy berdi bu mo`jiza: oshxonamizning devorlariga qordek oppoq har turli katta-kichik
javonlar oʻrnatilibdi, yarqiroq stolu kursilar paydo boʻlibdi.
Domlam Eshmuhamedovning oshxonasida koʻrgan edim
bundoq olmoniy jihozlarni. Domlam bechora shularga
erishaman, deb allaqaysi do“kondorning qizi bilan birga besh
yil qayta oʻqib chiqqan edi...

Yigitlar mening parishon ahvolimga parvo ham qilmay,
qoʻl berib koʻrishdilar. Tanishdik. Ikkitasi — Oʻktam bilan
Qadamboy, boʻlgʻusi doʻxtirlar, Shodiyorning sinfdosh joʻralari ekan, Safar esa Shodiyor bilan birga tergovchilikka oʻqirkan.
Hasharni osh bilan nihoyasiga yetkazmoqqa ahd qilibdilar-u,
lekin birortasi ham palov damlashni bilmas ekan. Bu ish
mening qoʻlimdan kelishini bilib, behad suyunib ketishdi.
«Yashang-e, ogʻa! — dedi boyadan beri xoʻmrayib oʻltirgan
mushakdor Safarboy va oʻrnidan turib stoldagi «zahri qotil»dan
piyolaga toʻldirib uzatdi. — Oling esa, Shadyar bilan qoʻshni
ekansiz!» Oldik. Gangur-gungur gaplashib, osh qilishga
tutindik. Och qoringa simirilgan sharob ta'siridami, har
nechuk, oʻspirinlar endi koʻzimga nihoyatda sodda, mard,
yoqimtoy koʻrina boshladi, ularni qishloqdagi boʻsh-bayov
inilarimdek suygim keldi, gap-soʻzlarini tinglab, zavqim oshdi.

Taom tayyor boʻldi. Katta xonada tanovul qilmoqqa kelishildi. Bir kosaga suzib (oʻzi kechirsin), qoʻshnilarimning ko`zini
shamg£alat qilib Muhammad Sharifga olib kirib berdim. Deraza
qarshisida hanuz gʻamga botib oʻltirgan ekan, asta oʻgirilib
qaradi, taomni oldiga qoʻyib harchand undasam hamki, churq
etmadi. Shodiyor yoʻlakdan betoqat baqirdi: «Kelsangiz-chi,
axir, osh sovidi!» Mavlono Gulxaniydan uzr soʻrab, lekin
ko`nglim bir xil boʻlib, katta xonaga chiqdim. Xuddi kelin
tushadigan xonadek yasatilibdi. Toʻrda koʻzgusiga quloch
yetmaydigan rangli «oynai jahon», oromijon yumshoq
kursilar, oyoq ostida mayin patgilam, billur qadahlar... Ogʻzim




lang ochilib oshga tikilib qoldim. Bir tilak ikki-uch marta
takrorlandiki, eng yomon kunimiz shunday boʻlsin! Taomdan
soʻng Qadamboy burchakdagi magnitofon tugmasini bosdi,
elsevar xonanda ashula boshladi. Bir nafas ashula aytib tin
oldi-da: «Bu yilgi paxta planlarimiz toʻlsin», dedi. Guvv etib
qiyqiriq, chapak, hushtak yangradi. Xonanda jazava boʻroni
bosilishini bir oz kutib turgach: «Biz san'atkorlar xizmatimizni
sizga manzur qilolsak, oʻzimizni baxtli deb hisoblaymiz»,
dedi. Yana sharsharadek qiyqiriq, yana olomon yer tepgan...
Safarboy ham azbaroyi zavqi joʻshganidan oʻltirgan joyida
hushtak chalib yubordi.

Shu tariqa bazmi jamshid davom etarkan, men sekin uzr
soʻrab, xonamga chiqdim. Choy damlab, mudroq elitgan
Muhammad Sharifga ichirdim. «Javr boʻlganda sizga javr boʻldi, — dedim achinib, — qushlaringiz diydoridan benasib
qoldingiz. Qachonki, lozim boʻlsa, bahuzur mening xonamga
chorlayvering, hech bir istihola qilmang». «Sen buning tashvishini tortma, — dedi Muhammad Sharif, — jamiki ahli
tuyurga fapmon berildikim, bundan buyon kengashga tunda
emas, kunduz hozir boʻlg'aylar. Oʻzingning holing nechuk,
mutaassir koʻrinursan?» «Koʻnglim gʻash, taqsir, — dedim
rostiga koʻchib, — qoʻshnilarimiz baland oxurdan suv ichgan
kimsalar koʻrinadi, hayronman... Ona suti ogʻzidan ketmagan
goʻdakka buncha as'asayu dabdaba, bilmadim, na hojat ekan».
Mavlono Gulxaniy istehzo bilan kuldiki: «Gaplaringdin suq
hidi kelur. Unutmaki, suq hasadning qarindoshi boʻlur».
«Qoʻysangiz-chi, mavlono, — dedim astoydil ranjib, — kelibkelib, shu soʻtakka hasad qilamanmi? Hasad qilganim yolgʻon,
lekin alam qilgani... rost». «Sabr qil, — deb taskin berdi
Muhammad Sharif, — sabr saning dardingga darmon boʻlur».
«Tokaygacha?! — deb shivirladim nadomat bilan, — tokaygacha, mavlono Gulxaniy?!»

Savolimning javobi sukut boʻldi.

Qoʻshni xonada yertepar bazm yarim tunga qadar davom
etdi. Mehmonlar goh yoʻlakka yugurgilashib chiqar, goh
ichkaridan shaytoniy qahqaha eshitilar, ularning tolmas
chakaklari tinganda magnitofonning temir jagʻi ishga tushar
edi.




Soat uchdan oshganda qoʻnoqlarning birortasi ham umrida
andisha koʻchasidan oʻtmaganiga qanoat hosil qildim, sabr
kosam toʻlib-toshdiyu irgʻib turdim, qahr bilan eshikni ochib
kirdim. Koʻrsamki, toʻrt bahodir toʻrt tomonda tirrayib qolgan,
temir quti oʻzi oʻchib, oʻzi aytib yotgan ekan! Hayronaligim
battar ortib uni oʻ“chirdim, tiriklayin kabob bo`lmoq xavfidan
xalos etgani uchun ich-ichimdan falakka shukronalar oʻqib,
qaytib chiqdim. Yuz bergan hodisani tasodifga yoʻyib, sharobning kasofati bilan bogʻlab, tongga yaqin, nihoyat, mizgʻib
ketibman.
Kechqurun ishdan kelsam, uy jimjit, Shodiyorning qorasi
ham koʻrinmaydi.
Muhammad Sharif bilan allapaytgacha chaqchaqlashib
oʻltirdik hamki, daragi boʻlmadi.
Shodiyor shu boʻyi uch kechayu uch kunduz badar ketdi.
Toʻrtinchi kuni qora xuftonda burnidan tortsa yiqilgudek bir
. ahvolda soʻljayib kirib keldi, egnidagi uzun charm yomg£ir
poʻshini yechib bir burchakka tashladi-da, menga qarab iljaydi:
« «Zoʻrmisiz?» Soʻng odatdagidek javob kutmay, poyabzalini
ham yechmasdan telefonga yopishdi, kimgadir sim qoqib,
nimanidir surishtirdi, tagin menga yuzlanib: «Safar
kelmadimi?» dediyu xonasiga kirib ketdi. Yarim soatlardan
soʻng butunlay oʻzga liboslarda javlon urib chiqdi, oshxona
yoʻlagida turganimni koʻrib, qoʻl silkib qoʻydi: «Biz ketdik
esa».

Ertalab ust-boshimni olay deb, dahlizdagi javonni ochsam, mixda osigʻliq charm yomg£ʻirpoʻshiga koʻzim tushdi.
Qachon keldi ekan — sezmabman ham.

Namozshomda uyga qaytib, uni onadan tug`ilgandek bir
qiyofatda koʻrdim: avratini yopib turgan bir parcha lungidek
olachipor ishtonchani aytmasa, qariyb shiryalangʻ“och edi.
. Borligimda g`azab oʻti ishtig“ollanib, azbaroyi ensam qotganidan churq etmay xonamga qamalib oldim.

Bu olamda mudom oʻz xayollari bilan tanho qolgan inson
baxtlidir. Men buningdek saodatni dunyoning hech qaysi lazzatiga almashmagan boʻlurdim. Lekin oʻlim yomongakim, hech
vaqt yolgʻiz qolmoqqa imkon bermagay! Eshigim ochilib, savatdek sochlari toʻzgʻigan Shodiyor boyagi qiyofada bostirib




kirdi. «Qorin ochib ketdi-ku, oqsoqol, — dedi ishshayib,
yoldor koʻkragini qashigancha, — yo bir nima pishiraylik,
yo yuring, biror joydan tamaddi qilib kelaylik». Qahrim qoʻzib,
bir zahrimni sochmoqqa ham chogʻlandim-u, tagʻin shaytonga
hay berdim. «O“ka, — dedim Joʻlliboy akamga taqlid qilib, —
avval bir odamga oʻxshab kiyinib oling-chi, keyin gaplasharmiz». «Qo`ysangiz-e, oqsoqol, — dedi u pinak buzmay, —
qiz bormi bunda? Boʻlsa, koʻrsating, gaplashaylik. Issiqni
qarang, hammom-ku. Goʻsht keltirganman, nima qilay?»
«Mayli, avval kiyinib oling», — deb takrorladim qat'iyat
bilan. Shodiyor bilinar-bilinmas qizargandek boʻldi-yu, egniga
yengi kalta koʻylak, jinsi shimini kiyib chiqdi.

Birgalashib taom tayyorlamoqqa kirishdik. Umuman, men
unga tushunolmay qolgan edim. Bir qarasang, koʻngli ochiq,
tanti yigitga oʻxshaydi, bir qarasang, dordan qochgan kazzobning oʻzi. Aytishicha, bu oʻqishga qiziqmas ekan, otasi qo`ymay
kiritibdi, oʻziga qolsa yo futbolchi, yo artist bo'lmoqchi ekan.
«Menga kalla ishlatmaydigan oʻqish boʻlsa», — dedi u orzulanib.
Dunyoda ikkita narsani — rok-muzikayu mashina haydashni
yaxshi koʻrarkan. «Kvin», «Livin-bluiz», — dedi u ko`zlari Qqisilib, — kayf! Shoshmang, hozir qoʻyib kelaman». Muzika sadolari
ostida meni qalb bisoti bilan tanishtirishda davom etdi. Uylarida
oʻzining «Jiguli»si bor ekan, «nol olti», oʻninchini bitirar yili
tugʻilgan kuniga sovgʻa etilgan, yap-yangi turgan emish, otasi,
qarzlaringdan qutulib, uchinchi kursga oʻtsang, Toshkentga olib
kelib beraman, deb va'da qilgan emish. Oilada ikki oʻgʻil, bir
qiz ekanlar, u toʻngʻich emish. Yoshligida oʻladigan kasalga
yo'liqibdi, doʻxtirlar Maskovning kasalxonalariga yotqizib arang
asrab qolgan ekan. Shu kunlarda otasi Toshkentga, sessiyaga
kelishi kerakmish. Men merov, g“ulomligimga borib soʻradimki:
«Nima, otangiz ham sirtqi bo'limda oʻqiydilarmi?» «Qanaqa
sirtqi boʻlim? — dedi Shodiyor ajablanib. — Anov, katta sessiyaga
keladi». So`ng nimadir esiga tushib: «Ey, men roʻyxat tayyorlab
qo'yayin», — dedi-da, choʻntagidan qog'oz-qalam olib, ishga
kirishdi. Roʻyxati nima ekan, deb hayron boʻldim. Ertalab
xolodilnik ustida yotgan bir varaq qogʻozga koʻzim tushib,
gapning ma'nisiga yetdim. Shodiyor qing“ir-qiyshiq harflar bilan
bitgan roʻyxat ushbu turur:




Siyosiy iqtisod — 50 s.

Logika — 40 s.

Diamat — Safarboy qo`ydiradi (50 s.)

Voyenka — konyak (1 ta, Kazansev.)

Dav. huq. — ?

Ateizm — Xudoyberdi Ollanazarovichga tel.

Angladimki, Shodiyor qishki imtihonga qattiq tayyorgarlik
boshlab yuboribdi.

Taomdan soʻng oshxonada choy ichib oʻltirar ekanmiz,
u tuyqusdan soʻrab qoldi: «Mamashokirov degan domlani
tanimaysizmi, falsafadan?» «Yoʻq, — dedim har ehtimolga
qarshi, hadiksirab. — Nima edi?» «E, ablah ekan, qoʻymayapti, — dedi u boshini qashlab, — dekan aytsa ham qoʻymayapti». «Nega qoʻymas ekan, qoʻyadi, — dedim dalda berib, —
yaxshiroq tayyorlaning-da». «E! — deb qoʻl siltadi Shodiyor, —
yuz ellik, desam ham qoʻymadi. Hay, oʻziga qiyin. Shunday
qilaversa, yaqinda haydalib ketadi».

Shodiyor bu gaplarni ishonch bilan soʻzlar va shu ishonchidan qoʻrqqulik edi.

Chidab turolmadim, uni insofu diyonatga chorlab koʻrdim.
«Kasbingiz benihoya nozik, Shodiyorjon, — dedim salmoqlab, — bunaqa chala-yarim o`qisangiz, erta bir kun qiynalib
qolmasmikansiz? Har qalay, inson taqdiri degan gaplar bor».
«Ey, qiziq ekansiz, — dedi Shodiyor tamaki buruqsatib, —
bitirib olsam, ishning enasini koʻrsatib qoʻyardim. Otam...»
«Ota-onaga suyangan tuzuk, lekin mavlono Gulxaniydan qolgan bir gap borki, o“z aqling bilan oʻzing kengash». «Qanaqa
gulxan?» — deb soʻradi Shodiyor. «Gulxan emas, Gulxaniy.
Shoir oʻtgan shunaqa». «Ha, — dedi Shodiyor, — men «Gulxan» jurnalimi deb oʻylabman». «Shu kishining dono bir
hikmati borki, — dedim uning hafsalasi soʻnganiga e'tibor
bermay, — o`ynashga ishonib, ersiz qolma, degan... Yosh
yigitsiz, hali istiqbolingiz oldinda, bir martagina beriladigan
umrni harom-harish yoʻllarga sarf qilsangiz, bilmadim, oxiri
qandoq boʻlarkin?» «Nima harom-harish? — dedi Shodiyor
yelka qisib, — hamma qatori, koʻpchilik nima boʻlsa, biz ham
shu. Oʻzingiz aytdingiz, umr bir marta beriladi, o`ynab-kulgan
qoladi, boshqasi — bir tiyin». «Toʻgʻri aytasiz, — dedim



muloyimlik bilan, — shuning uchun ham hayotning qadriga
yetish kerak». «Mana, qadriga yetyapman-ku, — dedi
Shodiyor kulib va homuza tortdi. — Oʻ, soat oʻn ikki-yu.
Hay, yotaylik esa, ertalab vaqtliroq uygʻonsangiz, meni ham
uygʻotib qoʻyarsiz». Soʻng erinibgina kerishdi-da oʻrnidan
qoʻzgʻaldi.

Mavlono Gulxaniy uxlamay meni kutib oʻltirgan ekan,
choy damlab kirdim. «Bolaga ozroq amri ma'ruf qildim, —
dedim, — odam achinadi, yaxshi yigit, hayfki, buzulgʻonda».Muhammad Sharif betimga kinoya bilan boqib, bosh
chayqadiki: «Soʻzni aytgʻil uqqong'a, jonni jongʻa suqqongʻa,
aytib netarsan onadin bemahal tuqqong'ʻa...» Men e'tiroz
bildirib dedimki: «Bu bir yosh nihol, tarbiyasi chatoq boʻlgan, xolos, hali yoʻlga solsa boʻlur. Koʻrasiz, men uni shunday
mulla qilayki...» Mavlono Gulxaniy ishonchsiz kuldi: «Bemahal
niholni oʻzga yerga oʻrnatsalar, ul ham koʻ“karmas».

Muhammad Sharifning bu soʻzlarini eshitib, uning chindan.
ham tarixan cheklanganiga yana bir karra ishonch hosil etdim
va shu vajdan u bilan bahslashib oʻltirmay, charchoqni bahona
qilib, uyquga hozirlik koʻra boshladim. Shubhasiz, mulla
Gulxaniy eski zamonlar — kishi kishiga oʻrtoq, doʻst va birodar
emas, bir-biriga boʻri boʻlgan davr farzandi, binobarin, hayotiy aqidasi ham shunga yarasha boʻluvi tabiiydir. Koʻz o'ngimda
yosh bir vujudning halokat sari ketayotganini koʻra turib,
nahotki tinchgina uxlamoqqa mening vijdonim yoʻl qoʻysa?!
Yoʻq, Shodiyorni notoʻgʻri tarbiya ta'siridan qutqarib, adlu
insof sari boshlamoq lozim. Ishonamanki, uning mudroq
koʻzlarini ochib, rost koʻchalarga olib kirsam, mendan oʻlaoʻlguncha minnatdor boʻladi. Axir, bu bechora ham birovlarning aziz farzandi, toʻqlikka shoʻxlik qilib adashib yuribdi,
xolos.

Shu payt koʻnglimdan kechgan xayollarni anglagandek,
Muhammad Sharif deraza oldida oʻltirgan joyidan ovoz berdi:
«Shul bola uch xislatdin tashqari emas: avvalo, koʻzi bejo —
uyatni unutgandir; ikkinchi, vujudidan taryok isi kelur — afyunga ragʻ“bati zoʻrdur; uchinchi, boshdin-oyoq zino botqogʻiga
botgandur, oxir-oqibat el andin nafrat qilur». «Taqsir, mehringizga ham, qahringizga ham taraf yoʻq, — dedim qizish



ganimni sezdirmaslikka tirishib, — lekin bu safar nazarimda,
xiyla oshirib yubordingiz. Mushtdek oʻspiringa buncha malomat
toshini otmaylik-da, yaxshisi, uning ham dil asroridan boxabar
boʻlaylik. Ne balo, yo meni rashk qilyapsizmi?» Shunday deb
boshimni koʻtarib qarasamki, mavlono Gulxaniy allaqachon
pinakka ketibdi...

Shodiyorning xonasida habash xonandalar avj pardada
kuylay boshladi. O'rnimdan turib, eshikni chertdim. Shodiyor
olachipor lungisida chiqib keldi. «Iltimos, tovushini pasaytirsangiz», — dedim asta. U hayronalik ila yelka qisdi: «Nega?
Yaxshi-ku?» «Men ham yomon deyayotganim yoʻq, lekin
atrofda bizdan boshqa odamlar ham bor». «Qisinmang-e!» —
deb kuldi Shodiyor va xonasiga kirib ketdi, biroq oradan sal
fursat oʻtib, har tugul, muzika tovushi pasaydi.

Ertalab yuz-qoʻlimni yuvib, uning eshigidan ohista moʻraladim: Shodiyor tosh qotib yotardi. Sekin yelkasidan turtdim:
«Turing, graf, sizni buyuk ishlar kutyapti!» Shodiyor betoqat
toʻlg“anib, yonboshiga agʻdarilib oldi. «Turmaysizmi?» — dedim
kulgim qistab. «E! — deb norizo toʻngʻilladi u. — Soat necha
boʻldi?» «Sakkiz». «Vaqtli ekan-ku, ozgina yotaylik». «Birinchi
soat darsingiz yoʻqmi?» «Kim biladi deysiz, — deb esnadi
Shodiyor, — boʻlganda nima...» Bari bir hol-joniga qo“ymadim, kechqurun Avloniydan keyingi «muallim us-soniylik»ni
boʻynimga olganim uchun Shodiyorni qayta tarbiyalash ishiga
ishtiyoq bilan kirishdim.

Nari-beri choy ichib koʻchaga chiqdik. Sezib turibmanki,
Shodiyor boʻynidan bogʻlagandek arang borayotir. Qarasam,
yoʻlni ham avtobus bekatiga emas, chapga qarab solmoqchi.
«Ha?» desam, «Yuring, taksida ketamiz», deydi. «Hali erta,
bemalol ulguramiz». «Ey, sizga na boʻlgan oʻzi, shu avtobusga
chiqib boʻladimi?!» «Nega chiqib boʻlmas ekan? Men har
kuni borib kelaman-ku». Shodiyor menga benihoya achinib
tikildi. «Yuring, — dedi so`ng qat'iy qilib, — men sizni tashlab
oʻtaman». Taksi tutib, joylashib oʻltirganimizdan keyin u aytdiki, otasi, mashinangni opkelib bergunimcha taksida yuraturasan-da, deb uzr soʻragan ekan. Indamay kulib qoʻ“yaqoldim.
O`zga olam, oʻzga odatlar...

Shodiyor yoʻlda, oʻ“qishxonasi yonida tushib qoldi. Unga




sabru matonat, insofu diyonat tilab, men idoramga ravona
boʻldim. Borib, Jo“lliboy akamga maslahat soldim. Taqdir meni
umr chorrahasida tarbiyasi qiyin bir oʻspirin bilan ro`baro”
keltirganini aytib, endi uni toʻgʻri yo`lga boshlamoq uchun
qandoq sa'y-harakatlar qilishim lozimligi xususida undan kengash soʻradim. Joʻlliboy akam, erinmagan odam, koʻzoynagini
olib qoʻyib, Shodiyorning nasl-nasabi, fe'l-atvorini sinchiklab
obdan surishtirdi, oxiri g`amgin bosh chayqab uh tortdi-da,
Navoiyning nazmi bilan javob berdi.
Bayt:

«Kim kuchuk birla xoʻtikka qancha qilsang tarbiyat,
It boʻlur, eshshak boʻlur, boʻ`lmaslar aslo odami»,

Dunyoda oʻzi nekbin odam qolmabdi. Shu achchiq xulosaga
keldim-u, ammo qarorimdan qaytmadim: Shodiyorni qutqaraman! U bir nozik novda, qay tarafga egsang, shu tomonga
egilaveradi. Mayli, xizmatu zahmatlarim pinhon qolaqolsin,
lekin bari bir yaxshilik qilamanu daryoga solaman — xoliq
bilmasa, baliq bilur.

Oqshom shu kayfiyatda ishtiyoqmand boʻlib uyga otlandim.
Kelib ko“rsamki, xonadonimizda bayram, bayramki, it egasini,
mushuk bekasini tanimaydi! Shodiyor va Safarboy ikkita qiz
bilan oshiyonimizni butkul zabt etgan, yeru koʻkni zirillatgan
ohanglar ogʻushida sarmast, «zikr tushib» yotibdi!

Bilmadim, bundogʻ“ vaziyatda boshqa odam nima qilgan
boʻlurdi, lekin men gangib serrayib turaverdim, nihoyat,
oyoq uchida yurib xonamga oʻtdim. Birorta kursi yoʻq, kitobu
qogʻozlarim goʻyo bir dasta mirg“azab kelib tintuv qilgandek
agʻdar-toʻntar...

Bu holni koʻrib, fig'onim falakka chiqib ketdi. Meni ursalarsoʻksalar, tilimni kessalar churq etmay chidashim mumkin,
biroq qogʻoz-qalamlarimga daxl qilgudek boʻlsalar, jonim naq
boʻ'gʻzimga kelardi, illo ularni mulki mahram deb, inson
huquqlari majmuasining ilk bandlariga doxil deb bilardim.
Shuncha yillardan buyon odamizot isini xush koʻrmay ijaramaijara tanho yashab yurishimning ham boisi astida shu edi. Ne
koʻz bilan koʻrayinki...

$2



Vujudimga jaholat oʻti tutashib, bir burchakda qisilibqimtinibgina oʻltirgan Muhammad Sharifga nayzamni sanchdim: «Taqsir, ishonmagil doʻstingga, deganlari shu ekanda?! Burningizning tagida nobakorlar xonamizni g“orat qilsalar
ham bir ogʻiz «qoʻy», deb aytishga yaramabsiz-da?! Sizdan
umidimiz bu emas edi, borakalloh!» Mavlono Gulxaniy
qoʻshni xona tomon bir qarab olib, hazin pichirladiki: «Bu
fe'lingdan qayt, ey sodda Gʻulom! Yomonning kuchi yapaloqqa yetibdi boʻlmasin tagʻin! Bu gaping birla manga koʻp
ozor berding, alfozlaringga borman!» Birdaniga soʻzlarimdan
oʻzim uyalib, taqsirimga ketma-ket uzrxohliklar aytdim. «San
bu gapingdan, — deya hamon oʻpkalab davom etdi mavlono
Gulxaniy. — Tevani boʻtasi onasi birla munozot qilgʻonidin
bexabar oʻxsharsan». «Nechuk bexabar boʻlayin?» — dedim
xijolatdan nam tortib. «Teva zor yigʻlab aytganidek, manda
agar zarra kabi ixtiyor boʻlsa edi, bu yanglig” zabun boʻlmas
edim». «Axir, bu kasofatni ertalab, koʻrdingiz, yetaklab ketgan
edim, insofga enar, deb xayol qilgan edim, — dedim boʻgʻilib, — qachon galasini boshlab kelaqoldi?» «Choshgohdin
soʻng, — deb uh tortdi Muhammad Sharif, — endigina
tuyurlarni toʻplab, Koʻrqush bila Kuykanakdan ahvol soʻrab
turib edim-ki, qarsillab eshik ochildi, keldilar kirib, qoʻllarinda
shishalar, boshladilar bazm! Temir qutilarining quloqlarini
buradilar, Isrofil sur chalgandek badhazm nag`malar yangradi.
Va bir-ikov du joʻba birla kohili namozni muhtasib tutib
urgandek, dangur-dungurga ura berdilar va bir-ikov daf
orqasini o“gʻrining orqasini oʻtga toblagandek, toblay berdilar.
Alqissa, nag“ma navosini falak-falakdagi maloikalarga yetkura
boshladilar... — Gʻazabdin bir tutam boʻlib, jizg“inakka yetgan
ersam-da, mulla Gulxaniyning rok-muzikaga bergan bu
g`aroyib ta'rifidan zavq qilib, beixtiyor kulib yubordim. —
Soʻng oʻshal koʻzi bejo bacha joʻrasi birla bu yon kirdi, ming
shukr ollohgakim, meni koʻrmadi, kursilarni koʻtarib joʻnay
berdi, joʻrasi toʻxtab kitob-qogʻozlaringni kavlashtirmoqqa
tutindi. Har balo boʻlsa — ana shunda boʻlgandur...» Murdor
panja tekkan kitob-daftarlarimga hayron tikildim va ich-ichimda
Shodiyorni ham, yuvuqsiz joʻralarini ham la'natlagancha ahd
qildimki, ertagayoq bu noxush ahvolni Dinora opaga




yetkazmoq kerak! Aks holda, bu badbaxt hammamizni
sharmanda qilmogʻi tayin. Lekin avval bir tanobini tortib
qoʻyayin! Hali moʻychinak tishlamagan-da, nonni «nanna»
deb yuribdi! Koʻzlaring bir moshday ochilsa, ana, undan
keyin koʻramiz!

Qahrning qudrati bilan shaxdam yurib yoʻlakka chiqdim,
eshikni qarsillatib ochgan koʻyi Shodiyorning xonasiga bostirib
kirdim. Toʻrdagi divanda Shodiyor chordana qurgan, naq
biqinida sochlari qop-qora, yoshgina bir qiz mushuk boladek
uning yelkalariga suykanib oʻltirardi. Meni koʻrib, yovvoyi
bir qarash qildi-da, kaftini Shodiyorning tizzasiga qoʻydi.
«Salyut! — deb ishshaydi Shodiyor, — soʻng qoʻl silkib,
dedi: — Zoʻrmisiz? Tortasizmi?» Daf'atan uning gapini
anglayolmay: «Nima?!» — deb soʻradim. Shodiyor iyagi bilan
pastak kursi ustidagi kuldonga, tutab turgan bir juft papirosga
ishora qildi: «Bir kayf qilaylik axir!» Shundagina uning Xira,
ma'nosiz koʻzlariga, qizning sharmisor qiyofasiga qarab, nima
gapligini tushundim, yuragim orqamga tortib ketdi:
Muhammad Sharif kechagi bashoratida qanchalar haq ekan!

Qoʻshni xonadan esa Safarboyning boʻgʻiq tovushi, qiz
bolaning qiqir-qiqir kulgisi, «Qoʻlingizni oling... qoʻyvoring...»
degan, e'tirozdan koʻra rag“batga moyil ovozi baralla eshitilib
turardi.

E falak, kimlarga oshno etding meni?!

Bular bilan hozir har qanday muloqot borib turgan
bema'nilik boʻlur edi, shu bois alamim boʻg`zimda, indamay
eshikni yopib, xonamga qaytdim.

Tamom! Ertagayoq Dinora opani boshlab kelaman! Oʻz
koʻzi bilan koʻrsin! Mabodo bu battolning otasi ham kelib
qolsa, bekaning ogʻzidan eshitsin! Men ahmoq, men xom
sut emgan banda, kimni panohimga olib, kimni qayta tarbiyalamoq boʻlib yuribman?! Yetti iqlimda meningdek nodon
g'ulom bormikan? Men dunyodan orqada qolibman, shunday
orqada qolibmanki, endi umrimning oxiriga qadar ming jahdu
jadal qilsam hamki, yaqin bormogʻim gumon — axir, u meni
kutib turmaydi, shitob ila oʻz shahdu shiddatida davom etadi.
Ayon, ayon boʻldiki, mulla Gulxaniyga qoʻshilib men ham
oʻz qobig“imga oʻralib, tarixan cheklanib qolibman. Men bilgan




odamizot farzandlari ham oʻzgaribdi, oʻzga koʻchalarda oʻzga
aqidalar jilva qilib yuribdi.

Iztirob ichra boʻgʻilib yotarkanman, xayolimdan turlituman oʻylar kechdi: shartta o`rnimdan tursamu toʻgʻri borib
tegishli joydan odam boshlab kelsam, tilsiz guvoh bo£lib
turganim bu sharmisor holatdan ogoh etsam!.. Biroq buning
ortidan bir talay noxush gʻavgʻolar tizilib kelmogʻi muqarrarki, oqibati, eng yengil koʻchsa, ijara xonamdan ayrilmogʻim
tayin. Keyin tergovxonaga tanda qoʻyib qolamanmi: xoʻsh,
nashani kim keltirdi? Qaydan keltirdi? Nega ilgariroq xabar
qilmadingiz? Sizning xonangizni ham bir koʻrsak... Mulki mahramimga yana daxl qilinsa... Yoʻq-yoʻq, har nechuk, Dinora
opadan bemaslahat bundogʻ ish tutmagan ma'qul. Uy kimniki,
degan savol ham chiqib qolsa, tilimga koʻndalang kaltak
kelmaydimi?

Lekin nega tong otaqolmaydi? Kishiga bu qandogʻ“ azobki,
naq qulogʻim tagida hamon shahvoniy qiyqiriqlar, kayfu safo,
raxnagar musiqa... Goʻyo bir bogʻ yantoq ustida yotgandek
betoqat toʻlg“anar edim. Men bu oshiyonimga Qunduzni borус ikki marta taklif etgan edim — ortiq haddim sig'magan.
U kelib, qo`ymasdan kir-chirimni yuvib, tansiq taomlar bilan
meni siylagan, soʻng choy ichib boʻlmasimizdan ketmoq taraddudiga tushgan edi. Endi oʻylasam, oʻshanda ikkimiz ham
choʻchirdikki, xoli qolsak, kim bilsin, tuyg“ularimizga erk berib
yuborarmidik... Bu choʻchish zamirida mavlono Gulxaniydan
istihola hissi ham mujassam edi. Qolaversa, ikkimiz ham ichichimizda istar edikki, ishqning pinhon mavjlari ming yillar
burun ota-bobolarimiz boshidan qandoq kechgan boʻlsa, bizning boshimizdan ham xuddi shundoq sirli va maxfiy kechsin —
toʻyu tomoshalardan soʻng, bir-birimizga nondek halol boʻlganimizdan soʻng. Zero biz inson, inson farzandlari edik,
binobarin, insoniylik tilar edik...

Muhammad Sharif ham bardosh berolmadi, uh tortib,
oʻrnidan qoʻzgʻaldi. Tun uzogʻi va uqubatidin hazin ovoz bilan shikva qilib dediki:

«Bu nechuk tunki ani tongi yo`q,
Yo muazzinlarini bongi yoʻq. s



Yo muazzin minora mindimukin?
Yiqilib boʻyni oni sindimukin?!
Yo xoʻrozni tamog'idin tulki —
Tutdi mahkam va yo yer yutdi».

Agar mavlono Gulxaniy bilan hamxona boʻlmaganimda,
bu g“urbatlarga chidayolmay aqlu hush meni allaqachonlar
tark etardi. Mana, hozir ham dilimdagi qayg'u bulutlarini
ikki ogʻiz lutf bilan tarqatib yubordi-qoʻydi.

Yomonlarga insof tilab, nihoyat, tongga yaqin uyquga
ketdik.

Ertasi ishxonaga yetib kelganimda hamon jahl otidan
tushmagan edim, g'uvillab turgan boshimda har turli alamzada
rejalar g“ujg“on oʻynardi. Chindan ham, endi masalani koʻndalang qoʻymoq lozim. Men-ku, mayli, boʻlari boʻlgan bir
gʻulomman, lekin mulla Gulxaniydek pokdomon bir odamni
nahs bosgan bu oshiyonda majburan tutib turmoq... Yo ular
chiqib ketsin, yo biz!

Bekaga sim qoqdim. Ishxonasidan «Betob», degan javob
boʻldi. Kechga tomon arzi hol qilgani uylariga oʻtib bordim.
Borsam, bekamiz, darhaqiqat, qattiq uchinib yotgan ekanlar.
Egnilarida parcha gulli xalat, boshlarini zangori durra bilan
mahkam tang£ib olibdilar, bugun upa-elik surilmaganidanmi
yoki betoblik ta'sirimi, koʻrinishlari ham horgʻin ham parishon
edi. «Yaxshi boʻldi kelganingiz, — dedilar inqir-sinqir qilib, —
endi kimni chaqirsam ekan, deb boshim qotib turuvdi». Soʻng
kambagʻalning chorbogʻidek keladigan muhtasham ravonga
boshlab kirdilar. Ravonning qoq oʻrtasida yigʻma pillapoya turardi. «Mana shu qandilni, keyin anavi isqot qolgur pardalarni
olish kerak, — dedilar uh tortib, — kuchim yetmay...» «Mana, hozir-da», — dedim chaqqonlik bilan pillapoyaga tirmashib
va birin-ketin pardalarni qisqichidan boʻshatib, bekaga uzata
boshladim. Xiyla urinib, chang bosib ketgan zalvarli, kungirador billur qandilni ham bir amallab olishga muvaffaq
boʻldim. «Tinchlikmi? — deb soʻradim pillapoyadan tushayotib, — usta chaqirganmisiz?» «Yoʻgʻ-e, — dedilar beka, —
oʻtgan yili remont qildirdik-ku. Shu, oʻzi...» Keyin birdaniga
koʻzlari gʻiltillab, atrofga olazarak alanglab, shivirladilar:




Sherlon akamiz qamalib qolibdi! Hech narsadan hech narsa
yoʻq, quruq tuhmatga uchrab... Iloyo qasd qilganlar past
boʻlsin. Tanangizga oʻylang, uka, axir, nahot jinnixonada
oʻgʻirlaydigan bir narsa boʻlsa?! Jinnining rizqini yeguncha
tosh yegan afzal emasmi?! Bu hammasi bir-ikkita g“alamisning
ishi emish, bekamiz kimligini juda yaxshi bilarkanlar, mayli,
ularga ham boqqan balo bordir. U kishi meni oʻziga ukasidek
yaqin olgani uchun bu gapni aytayotgan emish, aslida hech
ovoza qilishning hojati yoʻ“qmish... Turgan joyimda boʻshashib,
gʻoʻldiradimki, mayli, xafa bolmang, tuhmat boʻlsa, tagi
` chiqib qolar... Beka tasalliga quloq ham solmay, gapda davom
etdilarki, shu qandi! oʻlgurni ham yaxshi niyat bilan ikki
yarim mingga olishgan ekan, uzoqroq bir qarindoshlarinikiga
eltib qoʻyisharmish. Birdan yuzlari yorishib aytdilar: aqlimning
ishlaganini qarangki, xayriyat, mashinani ukamning nomiga
olganimiz, kompozitor u, birov shubhalanmaydi. Soʻng lablari
lablariga tegmay menga qattiq tayinladilarki, ukajon, endi
ehtiyot boʻling, birortasi borib surishtirsa, uydagilar yoʻq,
komandirovkada deng, men jiyanlariman, bir oyga oʻqishga
kelganman, oʻzlari shu yerda turishadi, deng! Men ungacha
bu ishlarni bir yoqli qilsam, o`zim ham oʻtib qolarman. Asli,
tuzukroq xaridor chiqsa, shu uyni sotib qutular edim...
Shunday deb sirli ravishda pichirlab qoʻydilar: tergovchi
oʻlgurning ham nafsi jahannam ekan, oʻnta soʻrayapti.

Bu gaplarni eshitib, holim bisyor faromush boʻldi, tagʻin
g“ulomligimga bordim — ogʻzimdagi gapim ogʻzimda qolib,
beka bilan nari-beri xayrlashdim: andisha qildimki, olganning
ustiga chiqib tepgan boʻlmasin.

Imillab ortimga qaytarkanman, Rahmon boboning qiya
ochiq darichasiga nazarim tushdi. Bobo shilpiq koʻzlari
yoshlanib deraza oldida koʻk yaktaklarini yamab oʻltirardilar.
Asta oʻzimni panaga tortdim.

Demak, hijrat muqarrar. Yana qaydin ijara topdim? Qanday
boʻlar ekan qirqinchi oshiyonim?

Uyimizda esa hanuz bayram davom etardi! Cho“ponning
ayroni koʻp, boyvachchaning bayrami. Bu oqshom Shodiyorning otasi bilan togʻasi kelibdi. Katta xonadagi dasturxonga
odamning jonidan boʻlak hamma narsa togʻ qilib uyilgan, ota




bilan togʻa toʻrda, Shodiyor Safarboy joʻrasi bilan yelibyugurib xizmatda! :

«Aytaman!» deb qaror qildim ostona hatlashim bilan.

Shodiyorning otasi judayam yosh ekan, bilmagan odam
ularni aka-uka deb oʻylashi ham mumkin. Aksincha, togʻasining
yoshi otasidan kichik ekan-u, lekin u ancha qarimsiq koʻrinardi:
sochlari siyrak, koʻz ostlari salqib tushgan, harakatlari lanj va
sust. Aytishicha, oshqozoni kasal, davolatgani Kavkazga ketayotgan ekan, yoʻl-yoʻlakay jiyanini koʻrib oʻtishga ahd qilibdi.
Meni darhol izzat-ikrom koʻrgazib toʻrga tortishdi, Shodiyor
bir ogʻiz soʻz bilan ta'rifimni keltirdi: «G'ulom aka — zo'r!»
Ota menga yuzlanib hol-ahvolimni soʻradi, bugun bekamiz
bilan koʻrishganini, u meni maqtaganini aytdi, biroq bechora
bekamizning boshiga tushgan savdolar haqida ogʻiz ochib
oʻltirmadi, men ham churq etmadim. Bagʻoyat xushchaqchaq,
ulfat odam ekan, birpasda oʻziga rom qildi-qoʻydi. Togʻa bilan
Samarqandda birga oʻqigan ekanlar, talabalik kezlari boshlaridan oʻtgan gʻaroyib va kulgili hangomalarni galma-gal
soʻylamoqqa tutindilar. Har zamonda ota yonida oʻltirgan
Shodiyorning sochlarini toʻzgʻitib, bagʻriga bosar, suyguvchi,
sog'ingan padarning bu izhori dili gʻoyat mutaassir koʻrinar
edi. Bir mahal tog“a anor soʻ“ymoq boʻlib pichoq soʻradi.
Safarboy oshxonadan yelim dastali pichogʻimizni keltirdi. Тоғ"а
unga sinchiklab nazar tashladi, koʻngli tortmadi shekilli,
dasturxon chetiga qoʻydi-da: «Oʻtmas ekan, Shadyar,
diplomatimni ochsang, pichoq bor, birini ol-chi», dedi.
Shodiyor dik etib oʻrnidan turdi. Togʻa guldor qinga solingan
pichoqni avaylab sugʻurdi, olma kesib, anor soʻydi, soʻng
pichoqni sochiq bilan artib Shodiyorga uzatdi: «Ma, tutib
yurarsan. Esdalik. Men ikkita olib edim». «E, zoʻrsiz, tog'a!»
dedi Shodiyor va tog“asini oʻpib qoʻydi. Pichoqni bir-bir qoʻlga
olib, tomosha qildik. Nafis naqshlar ila ziynatlangan sopidan
sal pastroqda «Chustdan sovgʻa» deb arabi imloga taqlidan
qiyshaytirib bitilgan yozuv koʻzga chalinardi. Birdan ota
xushxabar aytdi: erta-indin garaj muammosini hal qilib ketar
ekan, keyin Shodiyorning mashinasini shafyori olib kelib
berarkan. «Oʻzim haydab kelay?» deb yalindi Shodiyor, biroq
ota muloyimgina qilib, lekin qat'iy javob berdiki, yoʻq, sen




oʻqishingning payidan boʻl. Shunday degan odam, butun
suhbat davomida bir ogʻiz oʻgʻlining oʻqishini surishtirmadi.
Kim bilsin, balki ota-bola bu xususda men kelgunimga qadar
soʻylashib olishgandir?

Hanuz qarorimdan qaytmagan edim, biroq odamning yuzi
issiq, Shodiyorning dasturxonida oʻltirib, uni otasiga yomonlagani tilim bormas edi. Ehtimol, ertalab mavridini topib
aytarman.

Talabalik hangomalari tugab, may ta'siridami yoki avvaldan oʻzi shunday betakalluf ekanlarmi, qaynogʻa-kuyov endi
«anov mavzular»da ham bir-birlariga oshkora soʻylay boshladilar. Togʻa siyrak sochlarini siypagancha, oʻsha yillari birga
davron surgani Gavharxon bilan kechmish ishqiy sarguzashtlarini batafsil so`ylar, Shodiyor bilan Safarboy bir-birlariga
koʻz qisib, zavqqa botib tinglar edilar. Oshqozoni kasal odamning bu qadar koʻp ichishi va ichib mast boʻlmasligi meni
qattiq hayratga solmoqda edi. Ota ham chetda turgisi kelmadi
shekilli, togʻa bilan bir kecha «jononga borganlari»ni kulakula hikoya qilmoqqa tutindi. Qotib-qotib kuldilar. Qizigʻi
shundaki, oʻshanda armiya bayrami ekan, xotini unga ertalab
xorijiy mayka sovgʻa qilgan ekan, borgan joyida maykasini
unutib qoldiribdi, tongga yaqin uyga qaytib, yotoqxonasida
yechinayotganida xotini «Maykangiz qani?» deb soʻraganida
koʻp mushkul ahvolga tushgan ekan... Bu voqea ularning talabalik
yillarida emas, yaqinda, ya'nikim qaynogʻa-kuyov
boʻlganlaridan soʻng sodir boʻlgan, biroq ikkovi ham bu
hodisada hech qanday g'ʻayritabiiylik koʻrmas, aksincha,
«yigitchilik» deya mamnuniyat bilan izoh berib oʻltirar edilar.

Eh, Shodiyor, shoʻrlik qushim, uyangda koʻrganing qursin!

Endi men yana nima deyin?!

Oxiri zamon boʻldi, desam, birov ishonadimi?!

Meni jinniga chiqarmaydimi?!

Negaki...

Oxiri zamonda ham mundoq ishlar boʻlmagay!

Axir, qaysi zamonda qaysi inson koʻribdiki, ota oʻgʻliga
dasta-dasta pul tutqazib: «Buning bari haromdan kelgan, haromga ketishi kerak. Ma, oʻgʻlim, ye, ich, oʻyna-kul, eng
zoʻrlarini sur», desa! Qaysi zamonda qaysi inson koʻribdiki,




togʻa jiyanini bagʻriga bosib: «Kavkazga opketay, onasi o“pmaganlari oʻzi qoʻyningga kiradi», deb aytsa!

Alhazar, alhazar! Bulardan qochmoq kerak! Faqat qochib
qutulmoq kerak!

Lekin qayga? б

Qaydasiz, Muhammad Sharif? Mening aqlim shoshdi,
endi oʻzingiz madad bering, ne qilayin: dasturxoniga tufurib
turib ketayinmi yoki betimni sidirib, shular qatori tuban
tushib, dilimda borini aytayinmi? Nega bosh chayqaysiz,
mavlono Gulxaniy? Eshakning qulogʻiga tanbur chertmakdan
naf" yoʻqligini o'zim ham yaxshi bilurman, ammo...

Vaqtiki bemahal, ota bilan togʻa chayqala-chayqala
oʻrinlaridan turdilar. Mehmonxonaga qaytajaklarini aytib,
takror-takror xoʻshlashdilar. Ota qoʻlimni mahkam qisarkan,
amirona ohangda dedi: «Martning boshida kutaman, Shodiyor
olib boradi. Barraga toʻyib kelasiz». Bir-birlarini surgashib,
yoʻlakdan pastga tushib ketdilar. Qadam tovushlari tindi. Eshikderazalarni lang ochib, barcha xonalarni shamollatdim.
Qamalgan gʻuborlarni quvdimu qoʻnoqlardan qolgan badgoʻy
xayollarni quva olmadim.

Bu tun xonada yolgʻiz edim. Muhammad Sharif meni ogoh
etmay, qaygadir gʻoyib boʻlibdi. Sezib yuribman, soʻnggi
paytlar u ana shunday kishibilmas ko`zdan yo`qoladigan
odatlar chiqardi. Churq etib ogʻiz ocholmayman. Ehtimol,
bu oshiyonda qaynasa qoni qoʻshilmas kishilar bilan hamnafas
boʻlgandan koʻra yaydoq dalada bazoʻr miltillab turgan gulxan
yonida ozoda koʻngil bilan dildirab oʻltirmoqni afzal bilar?
Eh, qani edi, imkonim bo`lsayu men ham boshimni olib bir
sari oyoq yetguncha ketsam! Dunyoning tuganmas tashvishlaridan xalos boʻlib, dilim faqat hur xayollarga toʻlib!

Shu oʻy bilan qanday qilib kiyinganimni bilmay qolibman.
Yon-verimga boqsamki, katta koʻchaning qoq oʻrtasida turibman.
Poyi piyoda yoʻlga tushdim. Bir paytlar, umrimning mas'ud
onlarida Qunduz bilan bearmon kezgan yoʻllarim bo`ylab asta
yurib ketdim. Borar manzilimning tayini yoʻq, lekin bundan
yuragimda aslo qaygʻu yoʻq, oʻzim oʻzimga bek, oʻzim ozimga
xon, koʻnglim istagancha ketaberdim. Koʻcha-koʻylar jimjit,
har zamon-har zamon olislarda daydi itlar huradi, kech




qolgan mashinalar chirogʻi miltillab koʻzga chalinadi. Alvastikoʻprik tomonlarda, teleminora poygaklarida shamol hushtak
chalib, qadimgi bir kuyni xirgoyi qiladi. Shu lahzada shamolga
benihoya havas qilardimki, qani edi, men ham shundoq erkin
boʻlsam... Ariqlarda yiltirab koʻringan suvlarga boqib xayol surardimki, qani edi, men ham mana shundoq oʻz holimcha oqib
yotsam... Boshimda boshpana tashvishi, yomonlar qutqusi
boʻlmasa... Ne uchundir, koʻnglimning bir burchida bir umid
pinhon ediki, mana hozir mavlono Gulxaniy yoqib oʻltirgan
gulxan qarshisidan chiqurman!

Biroq girdo-girdim quyuq zimiston, hech qayda gulxan
shu'lasidan asar ham koʻrinmas edi.

Falak koʻk toqida quyoshdan gulxan yoqquniga qadar bedor
kezib yuraverdim. Xayriyatki, tong otdi, yoʻqsa, shu ketishda
qishlogʻimga dovur piyoda borib qolardim. Boya parishon kezib
yurgan chogʻim yuragimda shundoq bir yengib boʻlmas istak
uygʻongan ediki... Chindan ham, men oʻzi bu yerlarda nima
qilib sargardon tentirayman? Bu shahri azimda itim adashganmidi? Shu kungacha nima topdim? Bundan keyin nima
topaman? Topamanmi oʻzi yoki faqat yo“qotamanmi?!

Qadrdonim oftob momo tillo sochlarini tarab, muloyim
jilvalar qilgancha menga tasalli bermoqqa boshladi. «Qo`y,
oʻg`lon, — deb tabassum qilardi u, — xayolingni buzma,
ogʻir toshni qoʻyningga sol, qara, atrof qandoq goʻzal, oʻzing
qandoq navqironsan! Idorangga bor, yumushlaring boshini
qoʻyib seni kutib yotibdi, Joʻlliboy og'ang ham muntazirdir.
Tushingni suvga aytib yurgandan koʻra, ilojini topsang,
oshiyoningdan xabar olib oʻt, boyoqish Muhammad Sharifning holi ne kechdi ekan, u bechoraning sendan boshqa
kimi bor?..” Ezgu oʻgitlari uchun momo quyoshga minnatdor
boqdim, yuz-qoʻlimni anhorning muzdek suvida yuvib,
ishxonamga ravona boʻldim.

Joʻlliboy akam rangi-ro“yimni koʻrib, darhol tashvishga
tushdi. Koʻrgan-kechirganlarimni ipga munchoq tergandek
bir-bir tizib bayon qildim. U soʻz qoʻshmay tinglab turdida, keyin mendan ranjidi: «Odam boʻlmaysan, oʻka, shuncha
kundan beri yorilib ketmaganingni qara! — Soʻng bosh
chayqab, aftini bujmaytirdi, xoʻrsinib: — Hay ajalga omon




bersa, bir ilojini qilarmiz. Men mahallamdan surishtirib
koʻray-chi, joy-poy chiqib qolar, — dedi. — Ungacha, uyingga
boraverasanmi yoki biznikida yotib turasanmi?» Joʻlliboy
akamga tashakkur aytib, hali birov mushugimni pisht
demaganini, demoqqa haddi ham sigʻmasligini pisanda qilib,
tuzukroq joy chiqsa, oʻylab koʻrishimni egardan tushmay
bildirib ham qoʻydim. Joʻlliboy akam soxta navozishlarimga
pinak ham buzmay, ishiga shoʻngʻidi.

Kechqurun yuragim tagʻin taka-puka boʻlib qaytdim-u,
har tugul, bu safar uyimizni osuda topdim. Kutilmagan holki,
Shodiyor katta xonada qogʻoz-kitobga koʻmilib oʻltirardi. Meni
koʻrib, koʻzlari ravshan charaqlab ketdi. «Keldingizmi, oqsoqol, — dedi quvonchini yashirmay, — zoʻrmisiz? Bir palov
qilaylik. Gap bor». Shunday deb koʻzlarini ma'noli qisib qoʻydi.
Obbo, dedim yana bezillab, tag`in bir baloni boshlasa kerak.
Vaqtim yoʻqligini bahona qilib qutulmoqchi edim, lekin buni
qarangki, Shodiyor hozirgina aytgan gapi shu ondayoq esidan
chiqib, xonamga daftar-kitobini koʻtarib kirdi. «Bir koʻmak
berib yuboring-e, — dedi tirsagimdan tutib, — boshim
ishlamay yotir. Sizga chot emas-ku bunday narsalar, qotirib
tashlaysiz. Ha, partiya tarixidan, mana, temasi, savollari ana
bu yonda. Koʻp emas, oʻn-oʻn besh bet boʻlsin. — Samimiy
jilmayib, bo`yniga oldi: — Meni oʻldirsangiz ham eplab
yozolmayman. Gonorar oldindan. — Kissasini bamaylixotir
kavlab uchta oʻn soʻmlik chiqarib, daftar ustiga tashladi. —
Xoʻp esa, men bir yerga borib kelaman».

Turgan joyimda hangu mang qotib qoldim. Qachon bu
qadar sir berib ulgurdim, qachon?!

«Menga qara, bola, — dedim hansirab, tishlarim qisirlab
singudek boʻldi, — meni kim deb oʻylayapsan, maraz?!»
Shodiyor hech narsaga tushunmay, soddalik bilan koʻzlarini
pirpiratdi: «Ha, ozmi? Kafedrada doim shunchaga toʻgʻrilab
beradi-ku?» «Yoʻqol koʻzimdan!.. — dedimu shaytonning
soʻziga kirib, unga qoʻl koʻtardim, soʻnggi lahzada arang
oʻzimni bosib, shaq-shaq qaltirab qichqirdim: — Iblis, yoʻqol
deyman, odamni dindan chiqarma!» «Ibi, nega qichqirasiz? —
deb aztahidil hayron boʻlardi Shodiyor.— Men, nima, bir
yomon gap aytdimmi, sizga?!»




Yoʻq, bekor, bari bekor!

Toʻngʻillab so“kingancha, eshikni qarsillatib yopdi.

Muhammad Sharifdan hanuz darak yoʻq.

Ust-boshimni yechmayoq, oʻzimni karavotga tashladim.
Yuragim alamdan yorilmoq darajasiga yetgan, «Ur! Ur!» deya
gij-gijlab gursillar edi.

Nahot bu kecha ham Alvastiko“prik boʻyida tong ottirsam?

Qachonki, dunyo koʻzimga ignaning uchidek tor koʻrinsa,
poyoni yoʻq olam ichra oʻzimni qoʻygali bir qarich joy
topolmay qolsam, yagona ovunchim — «Zarbulmasal» kitobini
jimgina varaqlar edim. Bu safar ham jamiki xoʻrlik-haqoratlarni
qult etib yutdimu uzanib, mudom boshim ustida, stolimning
oʻng tomonida xizmatga shay turadigan «Zarbulmasal» kitobiga
qoʻl cho“zdim. Umidim ul ediki, zora dunyoi qoʻtirni unutsam,
sohibi farosat va xushchaqchaq qushlar suhbatiga quloq tutib,
gavharu marvaridlarga bergisiz hikmat ma'nilarini tersam...

Afsus, samo tangrilari bu oqshom qatlim sari qasd qilgan
ekanlarmi, kitob joyida yoʻq edi. Koʻnglim kuz yaprogʻidek
uvishib, bir zumda hammayoqni tit-pit qilib tashladim. Tumshugʻimni suqmagan biror teshik qolmadi. Hech qayda yoʻq,
goʻyo umuman, mavjud bo“lmagandek. Darvoqe, kecha bormidi?.. Aniq eslayman, ishxonaga olib borganim yoʻq, birovga
bermaganman. Magar zilzila-pilzila boʻlib, yer yutmagan
boʻlsa... Yer yutadigan boʻlsa, avvalo anavi betavfiqni yutmasmidi?

Bisotimda bu kitobning bir necha nashri bor edi-yu, biroq
piyoz poʻstidek yupqagina, kaftim ichra bemalol jo boʻladigan
shu mo`jaz risola men uchun ayricha qadr, ayricha qimmatga
ega edi: Reyx degan benazir iqtidorli yahudiy musavvir ajib
bir mahorat ila tortgan gʻaroyib suvratlar muqovani bezab
turardi. Men soatlab shu suvratlarga termilib oʻltirar va inson
xayolining cheksizligiga qayta-qayta tahsin oʻqir edim. Musavvir
«Zarbulmasal»da zikr qilinmish jamiki jonzotlarni tirik odam
qiyofatida tasvir etgan, nozik, zakiy bir uslub vositasida har
bir chizgi zamiriga pinhoniy ma'nolar yashirgan edi. Mana,
zarbof toʻn kiyib, yostiqdek keladigan kitobni qoʻltiqlab olgan
ayyor tulki quv tabassum-la boqib turibdi; nortuya, egnida
olacha toʻn, tumshugʻini osmonga koʻtargancha na'ra tortgan




kabi qah-qah otib kulayotir, baland, naqshinkor ravonda
taqya kiygan taqvodor Toʻtiqush bilan sallani kibr ila
qoʻndirgan bukri Yapaloqqush istehzo ichra uni kuzatishmoqda. Bir burchakda esa — quloqlarida qashqari baldoqlar
yarqiragan nozparvar Kunushbonu eshikni qiya yopmoq
bahonasida mahallaning shu alomat namoyishiga moʻralaydi...
Orqa tomonda mahobatli gumbaz, ingichka minorayu mezanalar sharpasi, paxsa devor ayrisiga zanjirband toshfonus
osilgan, koʻkda singan qilichdek hilol... Bu tasvirga boqqanim
sari dilimda shundoq taassurot sezardimki, goʻyo men bag'riga
beadad sirlar koʻmilgan shu egri-bugri koʻchalarda juda koʻp
bor kezganman, goʻyo butkul umrim shunda kechgan, har
bir g“isht, har qarich tuproq gardi bolalik chogʻlarimdan tanish, yuragimda ogʻriq kabi sogʻinch uyg“otgudek qadrdon...

Yoʻq, harchand tirishganim bilan bu suvratga tikilib tuygan
zavqu hayratlarimni aytib bitirolmayman. Faqat bu emas: bu
kitob necha yillardan buyon bedor tunlarimning, oshuftahol
kechgan kunlarimning yolgʻiz yodgori edi, загр аувап
sahifalarini qayta-qayta varaqlab Muhammad Sharifning
diydoriga toʻyar, uning siyratidagi goʻzal sifatlarga oshino boʻlib
oʻltirar edim. Qatlarida tanho oʻzimgagina ayon oʻnlarcha,
yuzlarcha qaydlarim bor edi, ular odamizot farzandlarining
turfa fe'l-atvoriga aksariyat lol qolganimni ifoda qilardi. Faqat
bu emas: uni menga Qunduz Shahrisabzdan olib kelib bergan
edi. Sahifalarida Qunduzimning qoʻl izlari, koʻz nurlari,
qaytmas nafaslari...

Nahot endi shularning baridan judo boʻlsam?!

Va birdaniga xayolimda barcha koʻrgiliklarim sababkori
tulkitabassum bilan iljayib qad rostladi: «Zoʻrmisiz?»

«Shodiyor! Ablah Shodiyor! — dedim ichimda qaltirab,
sirtimda esa, tegirmon toshini yelkamga ortgandek vazminlik
bilan soʻradim: — Kitob qani?»

Shodiyor hafsala bilan tirnogʻini tozalab oʻltirardi, ishidan
bosh koʻtarmay savolimga savol bilan javob qaytardi: «Qanday
kitob?» «Mening kitobim. «Zarbulmasal», — dedim ta'kidlab.
«Men ne bilay?! — deb toʻngʻilladi u va yarim oʻgirilib,
kaftidagi tirnoq ostidan qidirib topgan kirini bir chetga puflab
yubordi. — Men ne bilay? — deb takrorladi yana, — oʻzimning




kitobimni ochib koʻrishga erinaman, siznikini boshimga
uramanmi...» «Qani boʻlmasa?!» — dedim qichqirgudek bir
alfozda. Shodiyor labini jiyirib, menga iljayib qaradi. Odatda,
koʻcha-koʻyda yuradigan beozor tentak hangomatalab kishining
joniga tekkanda mana shundoq irganib qarab qoʻyadilar. Buni
yaqqol sezib tursam-da, parvo qilmay qasdi-basdiga olaverdim:
«Siz koʻrmagan boʻlsangiz, joʻralaringiz tekkandir,
«mehmonlaringiz». «E!» — deb qoʻl siltadi betoqat Shodiyor
va etagini qoqib oʻrnidan turdi-da, varanglatib magnitofon
qoʻydi, joyiga uzala tushib, shiftga tikilib yotaverdi. Xona
oʻrtasida serrayib qoldim. Koʻnglimga ishtiboh tushdi. Chindan
ham, bu kitobga qayrilib qaraydigan banda emas. Faqat bitta
kitobni kechayu kunduz boshiga yostiq qilib yotganini
koʻrardim: «Dekameron». «Zoʻr!» — derdi koʻzlari charaqlab.
Bu olmagandan keyin joʻrasi ham... «Safarboy kitoblarimni
koʻrgan ekan...» dedim kuppa-kunduzi birovga tuhmat qilayotgan kimsadek boʻshashib. Shodiyor uzoq esnab, yonboshiga
agʻdarildi: «Yoʻqolgan pichoqning sopi oltin boʻlar ekanda? Hov, ana Safarga telefon qiling». Soʻng erinibgina raqam
aytdi. Shundan ma'lum boʻldiki, Safarboy ham el qatori
yotoqxonada emas, telefoni bor alohida bir joyda yashar ekan.
Kim bilsin, u ham birovni mana shunday qaqshatib turar?

Telefon betoqat Safarboyni chorlar, ammo narigi tomonda, chamasi uning arvohi ham yoʻq edi. Eshik tirqishidan kuzatib oʻltirgan Shodiyor hiringlab kuldi: «Qaysi goʻrda
birortasining butiga tiqilib yotgandir...»

Umidim bilan birga yuragim ham uzilgudek boʻlib, xonamga
chiqdim. Toʻrt devor iskanjaga olib siqa boshladi. Xona boʻylab
asabiy tanobchilik qilar ekanman, angladimki, toʻrt devor ichra
boʻg`ilmoq uchun albatta feodal oʻtmishda tugʻilmoq shart emas
ekan.

Muhammad Sharifdan hanuz darak yoʻq.

Derazadan tashqariga boqaman. Yana xazon isi dimoqlarimga
uriladi. Qaydadir aniq gulxan yonayotir. Tegrasida mavlono
Gulxaniy, shubhasiz, rindnafas ulfatlari bilan davra qurib oʻltiribdi.
Mening bunda chekkan iztiroblarim, yoʻliga intizor termilganlarim —
hamma-hammasi yodidan koʻtarilgan. Eh, muhtaram Muhammad
Sharif, oshinolik qoidasi ham shundoq bo`lurmi?




Yarim kechasi zahar tang qilib, hojatxonaga kirdim. Uyqusizlikdan qizargan koʻzlarim koʻrsaki, «Zarbulmasal» kitobim
sakkiz boʻlakka boʻlinib, yelim tutqichga qistirib qoʻyilibdi!..

Vaqt bemahal boʻlgani bois, oʻng yelkamdagi rahmon
qattiq uxlab yotardi. Chap yelkamdagi qutqutalab shaytonning
joni kirib, vujudimni jaholat boʻronida pirpirakdek uchirib,
naq Shodiyorning oldiga eltib tashladi. Es-hushimni unutib,
ustidagi koʻrpasini yulqib ochdim: «Bu enangning mahriga
tushganmidi, nega yirtding, it?!» Shodiyor talmovsirab, quti
oʻchib, sapchib turdi. «Nima?! Nima bu?! Kim bu?!» deya
oʻpkasi boʻgʻziga tiqilib beo“xshov qichqirdi. Shartta chiroqni
yoqib, qalt-qalt titragancha kitob parchalarini tumshugʻiga
niqtadim: «Nega yirtding, deyman, gazanda!» Shodiyor
nihoyat gapning tagiga yetib, besaranjom yuzlari alam bilan
burishib ketdi: «E, kitobing boshingni yesin, — deb soʻkindi, —
uyquni harom etib... — Soʻng yerda sudralib yotgan koʻrpasini
olarkan, gʻ“udranib: — Ahmoq Safar, eshshak... — deb joʻrasining onasini «ishladi». Toʻsatdan menga oʻgirilib qoʻlini paxsa
qildi: — Nastoyashchiy psix ekansan! Meniyam psix qilmoqchimisan?! Safar svoloch yirtgan boʻlsa, men nima qilay?! Bor,
oʻziga borib dodla!» Beixtiyor ikki qadam ortimga tisarildim —
jahl ustida shu qaro tunda bir kori hol qilib qoʻyishdan choʻ“chirdim... Shodiyor buni oʻzicha tushunib, picha ruhlandi,
ustimga bostirib kelib, tishining orasidan chiqqan bir ovoz
bilan soʻradi: «Xoʻsh, qancha turadi shu matohing? Oʻn
baravar to“lasam, qutulamanmi? Yuz baravar to“lasam, tinch
qoʻyasanmi?» «Sensirama, ablah!» — dedim yana bir qadam
chekinib va shu zahoti ortimda eshik borligini, bundan ortiq
chekinib boʻlmasligini sezdim. Shodiyor shiddat bilan qoʻlimdan kitob boʻlaklarini yulqib oldi, orqa-oʻngini agʻdarib,
bahosi bitilgan joyini axtarib topdi, yoruqqa solib koʻrdi va
adoqsiz bir zaharxanda bilan tantana qilib: — Toʻqqiz tiyin! —
deb qichqirdi, soʻng shodligiga chidayolmay qah-qah otib
kuldi: — Toʻqqiz tiyin! Ah, oʻlaman, toʻqqiz tiyinga hali...
Mana, mana senga oʻn tiyin, bir tiyini siylov — suv olib
ichasan! Vox-xa, toʻqqiz tiyin, toʻq...»

Ana shunda shuncha paytdan buyon qoʻrqib turganim voqea
sodir boʻldi — men ikki qoʻlidan mahkam tutib turgan shayton




changalimdan otilib chiqib ketdi, burchakdagi kursini olib,
Shodiyorning boshiga qarab otdi...

Shodiyor soʻnggi lahzada boshini olib qochishga ulgurdi,
kursi qarsillab yelkasiga tegdi va ogʻriqning zoʻridan qichqirib
yuborgancha bukchayib qoldi. «Oʻldiraman! — deb quturardi
shayton menga boʻy bermay, — o`ldiraman seni!» Kursi ikkinchi bor otilganda Shodiyor bor kuchi bilan iyagimni moʻljallab
kalla qoʻyib yubordi. Koʻzlarimda mushak porlab, boshim
devorga gumburlab urildi. Urildi-yu, yorilmadi. Yorilgani tuzuk
edi. Faqat, ogʻ“zim shoʻrta'm boʻlib qoldi, pastki labim muzlab, kurak tishim sinib ketganini payqadim.

Ikkimiz ham odamlik suratidan chiqib, hayvonlik qiyofasiga
kirgan edik, hansirab-irillashib bir-birimizning kekirdagimizni
uzishga intilardik. Nihoyat, oʻng yelkamda uxlab yotgan rahmon
ham choʻchib uygʻonib ketdi. «Odam emas ekansan! — deb
shivirladi quti oʻchib. — O`“ldirib qoʻ“yasan-ku! Oʻldirib qoʻyasan! Bas qil! Hoziroq bas qil!» Shayton esa bosh-koʻzimni
aylantirgancha dumi bilan g“azabimni qoʻzgʻab aytar ediki:
«Oʻ`ldir buni, oʻldir! Shunday xumordan chiqasanki...» Rahmon, bunga sari kapalagi uchib, koʻzlarini vahima bilan kattakatta ochib pichirlar edi: «Qamoqda chiriysan! Qamoqlarda
chirib ketasan...»

Andishaning rahnamosi — rahmon bu safar ham gʻolib
chiqdi: changalimda mushuk boladek bigʻillab yotgan Shodiyorni
qoʻyib yubordim-da, hamon titragan koʻyi xonamga chiqdim.
«Enangni koʻrasan hali! — deb toʻlg“angancha xirillardi
Shodiyor. — Kallangni uzdiraman, koʻrkalamush!»

Oshxonaga kirdim, qaltirayotgan qoʻllarim bilan to“kib-sochib
bir piyola suv ichdim, keyin yana... Soat endi uch yarim boʻlibdi.

Bir ozdan soʻng Shodiyorning ingragani eshitila boshladi.
Ingrash turib-turib kuchayar edi. Yuragimga vahima oraladi: oʻlibnetib qolsa-ya? Kim biladi, qaltisroq zarb yegan boʻlsa...

Endi nima qildim?

Doʻxtir chaqirsam, doʻxtir melisa ham chaqirsa... Yoʻq, har
balo boʻlsa ham bu ishga begonani aralashtirmagan ma'qul. Ammo
bir kor-hol boʻlib qolmasa edi!

Koʻnglimda pushaymonlik uygʻongan, lahza oʻtgani sayin u
vijdon azobiga aylanib, yuragimning tub-tublariga igna sanchar




edi. Shartmidi shuncha jaholat? Uxlab yotgan odamga qoʻl
koʻtardim-a! Axir, uyqu — oʻlim bilan teng, deydilar! Yoʻq,
egilgan boshni qilich kesmas, harna boʻlsa-da, kirib, holidan
xabar olayin — har holda, tirik jon...

Shodiyor bet-boshini sochiq bilan tangʻib, qon tufurib
yotardi. Menga koʻzi tushdi-yu, besaranjom tipirchilab, yonveridan qoʻlga ilingudek biror narsa qidirdi. Yostigʻi tagiga billur
kuldon yashirgan ekan, olib jon-jahdi bilan koʻtardi. «Bas! —
dedim ham qoʻlini, ham shahdini qayirib. — Boʻldi deyman!
Nega inqillayapsan? Qani, koʻzingni koʻrsat-chi!» «Yoʻqol! —
deb baqirdi Shodiyor qizarib-bo“zarib va yulqingancha betimga
tufurdi, boshimni olib qochishga ulgurdim, tufugi koʻrpasiga
tushdi. — Koʻzimga koʻrinma, ablah!» Mardlik qilib, shunday
deb qichqirishga qichqirdiyu shu zahoti ogʻriqning zoʻridan
ihrab, joyiga gurs etib quladi. Indamay, oʻrnimdan turdim,
sochiqni ho`llab kelib, qoʻllarini panjara qilib yuzini bekitib
yotgan Shodiyorning peshonasiga bosdim, iyagidagi, yonoqlaridagi qotib qolgan qon izlarini artdim. U endi negadir
koʻzlarini yumgancha churq etmay yotardi. A'zoyi badanini
sinchiklab koʻzdan kechirib, picha yengil tortdim: xayriyat,
hech yeri sinib-netmabdi. Chap qovogʻi salgina yorilibdi, xolos.
Oshxonaga chiqib, bir piyola iliq choy bilan dori keltirib,
ogʻziga tutdim: «Ich buni». Shodiyor quturgan yo`ʻlbarsning
koʻzlari bilan menga oʻqraydi: «Nima bu?» «Uyqu dori. Og'riqni
ham qoldiradi». Lom-mim demay dorini ichib yubordi, sochiqni peshonasiga bosgancha ters oʻgirilib oldi. «Birinchi yordam»
koʻrsatilgan, endi xotirjam pinakka ketaversam boʻlardi, biroq
buning o`rniga oʻngʻaysiz bir vaziyatda qolib, qoziqday qotib
turaverdim. Soʻng uning koʻrpasini tuzatib, oyoq tomonidagi
kursiga cho“kdim. «Hushingni yigʻib ol, bola, — dedim nihoyat, tovushimga bardam tus berishga tirishib, — bunaqada bir
kunmas-bir kun birovning qoʻlida oʻlib ketasan. Buni shahri
azim deb qoʻyibdilar, bedarvoza emas». «Koʻramiz! — deya xirilladi
Shodiyor yotgan joyida. — Birovga oʻlim tilaguncha, oʻzingga
umr tila!» Albatta, Shodiyor bu gapni aytgani yoʻq, ichida
shunday deb oʻylayotgandir, deb gumon qildim men. «Hali
yoshsan, koʻzingni och, — deya nasihatda davom etdim, — bu
ketishda oxiri shunday afsus qilasanki, lekin unda kech boʻladi.




Bilmadim, mushtday boshingdan buncha buzgʻunchilik,
buncha fitna, axir, men senga yaxshilik qilmoqchi edim, nahot,
yaxshilikka yomonlik qaytaversa?» Shodiyor sachrab oʻrnidan
turdi: «Ha, yaxshilikka yomonlik ekan! — dedi lablari gezarib. —
Men senga yaxshilik qilib, uyimga qoʻyib oʻtiribman! Nimaga
baqrayasan? Men bu uyni sotib olganman! Ichidagi hamma
narsasi bilan! Seni ham qoʻshib! Yigirma mingga, bildingmi!
Xohlasam, uyga qoʻyaman, xohlasam, ketingga tepaman!
Tushundingmi?!»

Choʻchib-sapchib oʻrnimdan turdim: Shodiyor bu gal
mening xayolimda emas, ro“paramda ro`y-rost soʻzlamoqda
edi!

Qaydasiz, Muhammad Sharif? Qadringizga endi yetayotirman. Meni mudom «ajab sodda Gʻulomsan», deb suyar
edingiz. Endi bildim, siz meni azbaroyi ayaganingizdan
shundoq deb atar ekansiz. Aslida men ajab laqma, ajab ahmoq
g“ulom ekanman.

Birdaniga miyam ajabtovur ravishda ishlab ketdi: tunov
kungi Dinora opaning hasratlari, otaning toʻsatdan tashrifi...
Axir, oʻsha kun oʻz ogʻzi bilan aytdi-ku, opangizni koʻrdim,
deb! Uh, sotqin beka, sotqin dunyo! Endi men nima degan
odam boʻldim? Ustimdan oʻzgalar bir buyumdek savdo
qilgach, men chinakam gʻulom boʻlmay, kimman? Lekin
nega bu chayonvachcha shuncha kundan buyon churq etib
ogʻiz ochmadi?

«Nega menga aytmading?» — deb alam bilan vishilladim.

Shodiyor xira pashshadan bezor boʻlgan kimsadek qoʻllarini
hafsalasiz toʻlgʻ“adi: otasining gapini ikki qilolmabdi. Otasi
tayinlagan ekanki, bu koʻrkalamushni qoʻldan chiqarma, kallasi ishlaydigan koʻrinadi, o“qish-po“qishingga yordami tegar,
osh-ovqatingga qarab, xizmat-pizmatingni qilib yurar, debdi.
Hali men qon qusishim tayin ekan. Hali Shodiyorning oyoqlarini o“par ekanman — u titrab-qaqshagancha ogʻzidan koʻpiklar sochib, istiqbolimni ana shundoq bashorat qilar edi.

«Mayli, Shodiyor, sen ham shoshma! Biz endi kurashga kirdik.
Bilasanmi, kurashda faqat qullar hech narsadan toymaslar —
zero, ularning kishandan oʻzga yoʻqotadigan narsalari yoʻqtur!
Sen endi oʻzingga ehtiyot boʻl, Shodiyor uka!»




Xayolan ana shundoq oʻtli nutq irod qilib, aslida esa toru
mor boʻlib xonamga chiqdim. Ha, endi ming otashzabonlikdan
foyda yoʻq — yov ketgandan soʻng qilichingni yerga chop.

Sudralib kiyindim, sudralib yigʻishtirindim. Bir sidra ustboshimni, eng zarur kitob-qogʻozlarimni oldim, qolganini
puxta saranjomladim. Eshigimning qulf-kalitsiz ekaniga
afsuslanib, bir parcha qogʻozni yelimlab yopishtirdim-da,
xonani «muhrladim». Soʻng moli dunyomni Shodiyorga,
Shodiyorni jaholat tangrisiga topshirib, uydan chiqib ketdim.
Ishqilib, Shodiyorga insof bersinu abgor roʻzgʻorimni derazadan uloqtirmasin!

Alvastiko“prik yoqasiga yetganda birdaniga yuragim uvushdi:
Muhammad Sharifning holi ne kechadi? Axir, u horib-tolib
meni izlab kelsa-yu, arvohimni ham topolmay... Nobakor
Shodiyor ziyon-zahmat yetkazmasmikan?

Ammo hozir olamda hech kuch yoʻq ediki, meni ortga
qaytarolsa. ;

Boshim qotib, xiyla vaqt koʻprik ustida ikkilanib turdim.
Axiyri, taqdir inoyatiga umid bogʻlab, tavakkal bilan olgʻa
ketaverdim. Hali soʻfi obdastani qoʻliga olmasidan ishxonaga
yetib keldim. Oynavand derazani chertib, yo“lakdagi ko`hna
divanda tamshanib uxlab yotgan qorovulimiz Oxun buvani
uygʻotdim. U koʻzlarini ishqay-ishqay toʻngʻillab eshikni ochdi, lekin sal oʻtmay xursand boʻlib ketdi: birgalashib choy
ichdik.

Bugun Joʻlliboy akamning uyda ishlaydigan kuni edi, kechqurun «semiz» jurnalga yozayotgan maqolamni maslahatlashish bahonasida hovlisiga oʻtib bordim. Osh yeb, gʻiybat
aralash suhbatga berilib ketganimizdan maqola paqqos yodimizdan koʻtarilibdi, bemahal boʻlgani uchun yotib uxladik va
ertalab nonushta payti unga dardimni aytdim. Joʻlliboy akam
xotinini chaqirib dedi: «Mana shu G'ulomni ijaraga qoʻysak,
nima deysan? Bir boʻlmagʻur joyga ham bekorga oy sari yigirma beshdan toʻlab yotgan ekan». «Gapingiz qursin, — dedi
yanga xijolat bo“lib, — joygayam pul oladimi odam? С"шотjon, hech tortinmay, oʻz uyingizdagidek turavering. Mahallamizda yaxshi qizlar koʻp, zora shu bahona boshingiz ikkita
boʻlib qolsa». «Ha-ya, ajabmas, ikkita boʻlgandan keyin boshing




ishlab ketsa», — dedi Joʻlliboy akam piching qilib va
birgalashib idoraga jo'nadik.

Joʻlliboy akam bilan Oypora yangamning ikkita oʻgʻli bor
edi. Shu kundan e'tiboran men «uchinchi oʻgʻil» boʻlib, shu
yerda istiqomat qila boshladim.

Chorshanba kuni kechqurun menga ajratib berilgan kunjak
xonadtla yuragim siqilib, parishon kitob varaqlar edim. Qachon
bir boshpana topiladi-yu, qachon yana oʻz xayollarimga koʻ“milib oʻltirar ekanman, deb oʻylardim. Joy topsam, Shodiqoʻrg“onda qolgan koʻch-koʻronimni olib kelar edim. Joʻlliboy
akam bilan xotini chandon mehribonliklar koʻrsatgani sari
men battar xijolatga tushar edim. Koʻnglim harchand keng
boʻlgani bilan katalakdek hovliyu pastak bu xonalar...

Tuyqusdan eshik ochilib, kitobdan koʻzimni uzdim.
Joʻlliboy akamning toʻngʻich oʻgʻli Kuntug“mish odatan shu
paytlarda taomga aytib chiqardi. Lekin, taajjubki, eshik ochildiyu, hech kimsa kirmadi. Hayron boʻlib oʻltirganimda yelkamga
kimdir asta qoʻlini qoʻyganini sezdim va shoshib oʻgirildimu
jilmayib turgan Muhammad Sharifni koʻrdim! Ham hayrat,
ham sevinchdan tilim kalimaga kelmay qoldi. Keyin oʻzimni
picha bosib, qoʻrqoq oldin musht koʻtarar qabilida doʻq
qilmoqqa boshladim: «Ha, taqsir, qayoqlardan soʻraymiz?»
Mavlono Gulxaniy, yuzlarida hanuz oʻsha tanish tabassum
balqib, bosh chayqadi: «Bilmadim, har kim oʻz boshini quruqqa olib qochaversa, olamning ahvoli ne kechar ekan...»
«Qochgan kim, axir?» — dedim boʻsh kelmay. «Yoʻq, xotiring
jam boʻlsin, — dedi Muhammad Sharif va koʻzlarini yerga
oldi, — senga ta'na-malomat taqmoq niyatida emasman. Imon
qochayotir, imon». Bir muddat soʻzsiz qoldik. «Hay, qaylarda
edingiz, odamni xavotir qilib, — dedi mulla Gulxaniy, —
avval — Urgut, soniyan — Yangiqo`ʻrgʻon, Rabot, Pushogʻar,
Eski sabot, Moʻ`gʻulchikin, Firuz, Shahriston, Beshsaroy,
Mang'ʻit, Kenagas, Yangiariq, Bekobod, Xayrobod... Kunushbonu oyimning mahrlarini bitirdim. Va shu tariqa
«Zarbulmasal» kitobim ham adog£ʻiga yetdi. Qissamning
intihosida behad ma'yus boʻlib qoldimki, har nechuk sodda
G'ulom boʻlsang ham, senga oʻrganib qolgʻon ekanman. Huzuringga oshiqdim: bedarak ekansan. Izlay-izlay, mana, oxir,




topdim...» Beixtiyor koʻzlarimdan yosh chiqib ketdi. «Yuragim shundoq gʻash edi, — dedim shivirlab, — shundoq gʻash
ediki, bu oqshom sizni koʻrmasam, bilmadim, holim ne
kechardi. Shukr taqdirgakim, loaqal Siz meni yoʻqlab keldingiz...» «Gʻalat soʻylaysan, yigit, — dedi Muhammad
Sharif, — boshingdan kechmish jamiki savdo menga ayon.
Xotiringda boʻlsa, men o“shandayoq ogoh etgan edimkf, har
kimki nojinsdin muruvvat tilar, goʻyo tol yog'ochidan zardolu
tilaydur. Boshingni koʻtar, koʻngling ozodadur. Rub'i maskunda
bundan-da buyuk saodat yoʻqtur. Sen endi bundoq xonanishin
boʻlma, dunyo kez, koʻrasanki, olam bepoyon, yaxshilik ham,
yaxshilar ham olam ichra behisob. Yomonlar ham ulardan oz
emas, ammo shularni deb o“z yogʻiga jahonni qovurmoq oqillar ishi emas. Dunyo kezsang anglagaysanki, inson behudud
borliq qarshisida bir zarradir. Shunda sen dilingni oʻrtagan
qabohatlarni unutgaysan. Yaxshilik — olamning ustuni ekaniga
imon keltirgaysan. Na choraki, zaru zo`r hamma zamonlarda
ham boʻlgan. Bu ofatning davosi nadur? Ojiz aqlim bunga
yetmaydur. Ammo sochim oqarib, tubiga yetganim hikmat
shul: inson ekansan, inson qalbiga yaxshilik urug`ini sochginu
uni mehr chashmasi bilan sugʻorgil. Endi esa, ey sodda
Gʻulom, agar ijozat etsang, tun yarimdan oʻtganda kulbangga
ahli tuyurni chorlasam. Ajab emaski, sen ham ularni sogʻingan
boʻlsang?»

Shu tun yana bagʻrim toʻlib qoldi.

Tonglasi Jo“lliboy akam suyunchi soʻrab chiqdi: ikki mahalla
naridan menga bir joy topibdilar. Yon-atrofi buzilayotgan
ekan, lekin hali ikki-uch yil daxlsiz turarmish, ungacha esa —
yo eshak, yo podsho, yo Afandi. Eng muhimi, hovli egasiz
ekan. Choy ham ichmasdan, hovliqib koʻrgani bordik. Egnidagi
moshrang kamzuliga GTO, DOSAAF nishonlarini qatorlashtirib
taqib, koʻzlariga surma qoʻygan bir soqolsiz oqsoqol bizni
kutib oldi, indamay eshikni ochib, hovliga boshlab kirdi. Ayon
boʻldiki, bu joy mahalla qoʻmitasining sobiq idorasi ekan,
qoʻmita choyxona yonidagi yangi binoga koʻchib oʻtganidan
soʻng bu yer boʻshab qolibdi. Bir uy, bir ayvon, tomi shifer
bilan yopilgan. Imorat ancha puturdan ketgan, lekin bundan
tuzukrogʻini menga hozir ammamning eri ham topib berol



maydi. Biror yil amal-taqal qilib turarman. Tunuka, qogʻoz,
karton bilan naridan-beri oʻralgan devor ortida keta-ketguncha
chaldevor, uzoqda saf tortib qad rostlab kelayotgan osmonoʻpar binolar. Chaldevorni koʻrib, yuzim yorishdi: Muhammad
Sharif qushlari bilan yayraydigan boʻldi-da! «Ma'qul»,— deb
yubordim shu xayol ta'sirida. «Yaxshilab supurib-sidirilsa,
binoyidek joy», — dedi bizni boshlab kelgan Siddiqxoʻja aka. U
mahalla qoʻmitasining raisi ekan. «Xoʻp, ijara haqi nima bo`ladi?»
deb soʻradim taraddudlanib. Oqsoqol bu gapni eshitmagandek
qoʻl siltadi. Keyin Joʻlliboy akamdan bilsam, bir tiyini ham
kerakmas, debdi, faqat shu qoʻ“mitaga shior-pior kerak boʻlganda,
qarashib yuborsa bas. Chamasi, Joʻlliboy akam shunaqa hunariyam
bor, deb narximni oshirgan boʻlsa kerak.

Oqsoqolning bu xususda shart qoʻygani bejiz emas ekan —
boʻlgʻusi oshiyonimni sinchiklab koʻzdan kechirgach, bunga
ishonch hosil qildim. Ayvonning burchagida qor-yomg`£irda ivib
puturdan ketgan besh-oltita qulochga sigʻmas alvon-taxtalar
taxlab qoʻyilgan ekan. Birini agʻdarib, rangi o`chgan yozuvlarga
nazar tashladim: «Chorvachilik — zarbdor front!» Ikkinchisida: «Ishlamagan — tishlamaydi!» Xonaning is bosgan
devorlari ham har turli tashviqot qogʻozlari bilan ziynatlangan
edi. Ularning birida fildek keladigan pashsha tasviri bo£lib,
tagida qat'iy buyruq zikr etilgan edi: «Sogʻliq dushmani —
pashshalarni qiring!» Chap tomondagi devorning qariyb
yarmini egallagan afishasimon qogʻoz esa ahli fuqaroni jamgʻ“armalarini omonat kassalarda saqlashga da'vat qilardi. Oyoq
ostidagi polning chirigan yogʻochlari qadam bosganim sari
g`ijjakdek nolavor bir musiqa chalardi.

Tabiiyki, bu Yunusoboddagi ordona qolgan muhtasham
oshiyon emas, biroq oʻziga yarasha fazilatlarga ega edi. Eng
muhimi, yerga yaqin, boʻyradek boʻlsa-da, sahni bor. Girdogirdidagi chaldevorni aytmaysizmi!

Ishdan barvaqtroq qaytdimu boshimni mahkam tangʻib
kulbai vayronani obod qilmoqqa kirishdim. Mavlono Gulxaniyning xursandchiligi cheksiz edi. Uning yelkasida mudom
tumshayib oʻltiradigan Boyoʻgʻlining ham chiroyi picha ochilgandek. «Men qizimni jamoligʻa yarasha qalin solurman, —
derdi u. — Ming chaldevori tokchaband boʻlsa, yangi ganj



xok qilgʻon bo`lsa, hech Boyoʻgʻlini soyasi tushmagan boʻlsa,
unarman va illo mundin biri kam boʻlsa, unamasman».
Muhammad Sharif menga sekin koʻz qisib, battol Boyoʻgʻlining qaysarligidan unsizgina kulardi.

Alqissa, ikki kecha vaqtimni sarflab, boshpanani odam
kirsa boʻlgulik bir ahvolga keltirdim. Eshigimning ogʻzini mahalla
ahli kultepa qilib olgan ekan, bazoʻr tozalab, uzoq o`ylovlardan soʻng devorga ilk shior bitdim: «Axlat tashlagan axlatday
xor boʻlsin!» Soʻzning qudratini qarangki, ertasi ham, indini
ham hech kimsa bu yerga choʻp tashlashga ham jur'at etolmadi!
Holbuki, devorga oʻqlogʻiday-oʻqlogʻiday harflar bilan bitilib,
kultepa tagida koʻmilib yotgan boshqa bir yozuv ham bor
ekan: «Axlat tashlaganga — 50 soʻm jarima!!!» Jarima olmaydigan
boʻlganim uchun uni ohak bilan oqlab qoʻyaqoldim.

Oqsoqolga bu ishim benihoya ma'qul tushibdi. Lekin
shiomavisligim boshimga bitgan balo boʻladi shekilli: Joʻlliboy
akamning aytishicha, oqsoqol shu shiordan yigirma-oʻttizta
yozib berishimni iltimos qilibdi. Eshitib, yelka qisdim. Nachora,
aravasiga tushgandan keyin ashulasini ham aytishga toʻg'ri
keladi.

Kuni boʻyi qoʻsh haydagan chorakordek horib-charchab,
namozshomdayoq uxlab qoldimu kechasi toʻrt yil mobaynida
birinchi marotaba Qunduzni tushimda koʻrdim! Oʻsha ilk dafa
uchratganimdek oq, oppoq koʻylakda, sochlari toʻlqin-toʻlqin
chayqalib osmoni falakda, parqu bulutlar ustida qaygadir
ohista uchib ketayotgan emish. Harchand zoʻr berib chorlasam
hamki, ovozim yetmasmish. Bir mahal naq qulogʻim ostida
uning : «Shahrisabzga keling, G“ulom aka, — degan qadrdon
tovushini aniq-taniq eshitdim, haroratli nafasini yaqqol tuyib,
a'zoyi badanim bir totli jimirlab ketdi. — Shahrisabzga keling, —
deb takrorlardi u, — ko“klamda, maylimi? Albatta kelasiz-a?»
U benihoya yuksakda, qoʻl yetmas, koʻz yetmas samo bagʻrida
oqqushdek suzib yurardi-yu, men uning ma'sum chehrasini
shundoqqina ravshan koʻrib turardim...

Koʻnglim bir xil boʻlib uyg“ondim. Talay vaqt shiftga
termilib yotgancha tushimga ta'bir izladim. Qunduz, Qunduz...
Endi men Shahrisabzga qandoq borayin? Nima deb, qaysi
yuz bilan borayin? Sen boʻlmaganingdan keyin Shahrisabz




tugul, shu sabzai olam menga tatirmidi? Lekin nega menga bu
qadar iltijo bilan oʻtinding? Kim bilsin, huzuringga eltar
yoʻllarni oʻt-o“lan koʻ“mib yubordimikan? Koʻklam kezlari,
ehtimol, qabring poyida bir kalima soʻz bilan yod etmogʻimga
intizordirsan? Bilmayman, bilmayman, biroq, har qalay bu
bejiz alomat emas. Shahrisabz bormogʻim kerak. Zudlik bilan!

Yuragim shoshib, oʻrnimdan turdim.

Hamma narsa taxt boʻlib, shanba kuni kechqurun koʻchkoʻronimni olib kelmoqqa ahd qildim. Tushdan soʻng sekin
chiqib jo“nayotgan edim, Joʻlliboy akam toʻxtatib aytdiki,
«sen borib lash-lushingni yigʻishtirib turaver, men Shokirni
olib boraman, ikki soatda ishdan qaytib keladi». «Ovora
boʻlmang, — dedim, — taksi-paksi qilib kelarman». «Jinnimisan, men qoʻshnimga aytib qoʻyganman», — dedi Joʻlliboy
akam ranjib. «E, ag'darma moshinga ortadigan buncha moldunyoni qaydan olaman»,— dedim boshimni qashib. Bir
chetda jimgina kuzatib turgan Muhammad Sharif miyigʻida
kulimsirab soʻz qoʻshdi: «Kambagʻal boʻlsang, koʻchib boq».

Borar joyni Joʻlliboy akamga yaxshilab tushuntirib, Yunusobodga ravona boʻldim. Borsam, Shodiqoʻrgʻon taqa-taq berk,
derazalar zimiston. Oʻsha kuni jahl ustida choʻntagidagi kalitni
uloqtirib kelgan nodon G“ulomni soʻkkancha boʻgʻilib kuta
boshladim. Na Shodiyordan, na Jo`lliboy akamdan darak boʻldi.
Tajangligim tutib, tevarak-atrofni aylanib kelishga qaror qildim.
Avtobus bekatigacha bordim, undan bozorga oʻtib, qoʻlimni
choʻntagimga suqqancha narx-navo bilan qiziqdim; toʻrvaxalta koʻtargan kampirlarga qoʻshilib, kartoshkaning bahosi
osmon baravar sapchiganidan dargʻazab boʻldim, Ganja
Qorabogʻdan kelib poʻrtahol sotib oʻltirgan qoshi qora, koʻzi
qora bogʻbonlardan bitta qizil pulga bir kilo poʻrtahol oldim.
Joʻlliboy akamning oʻgʻillari Kuntug`mish bilan Alpomish
har oqshom poʻrtahol deb xarxasha qilar, otasining esa har
oqshom esidan chiqib qolar edi. Esidan chiqmay nima ham
qilsin: poʻrtaholning kilosi oʻn soʻm, maoshgacha hali olti
kun boʻlsa... Izimga qaytib qarasam, sobiq makonimning
derazalarida chiroq koʻrindi. Hovliqib, sakkizinchi qavatga
koʻtarildim. Bir vaqtlar qadrdon boʻlgan, endi esa butkul
begona eshik ortida bir zum nafasimni rostlab, qoʻngʻiroq




tugmasini bosdim. Qoʻngʻiroq bulbul boʻlib sayradi, lekin
ichkaridan qilt etgan sharpa sezilmadi. Yana ustma-ust
qoʻngʻiroq bosdim. Anchadan keyin Shodiyorning uyqu va
zarda aralash boʻgʻiq ovozi eshitildi: «Kim?!» «Oching. Narsalarimga keldim», — dedim bosiqlik bilan. Eshik sharaq-shuruq
qilib ochildi, Shodiyor, koʻzlari qizargan, sochlari toʻzgʻigan,
doimgidek qariyb yalangʻoch qiyofada yoʻlakda turardi, betimga
qayrilib ham qaramadi — toʻgʻri xonasiga kirib ketdi. Tan olib
aytishim kerakki, tergovchilik oʻqishiga tobi-toqati bo“lmasada, qonun-qoidadan birmuncha xabardor ekan — bir paytlar
men istiqomat qilgan, endi esa uning xususiy mulkiga aylangan
xona eshigidagi soʻrg“ichlangan «muhr» daxlsiz turardi. Ichkari
kirib, dimiqib ketayozdim. Supurgi tegmagan xonumon xarob,
deb bejiz aytmaydilar, gard-g“uborga tolgan sobiq makonimda
nafas olib boʻlmasdi. Darhol derazani lang ochib yubordim,
soʻng shosha-pisha narsalarimni yigʻishtirmoqqa boshladim.
Hozir Joʻlliboy akam ham kelib qolsa kerak. Shodiyorning
xonasidan hamon oʻsha rahnagar musiqa eshitilib turar,
chamasi, bu oqshom ham yolgʻiz emas edi.

Bir mahal telefon jiringladi. Xoʻjayin shipillab chiqib keldida, dastakni qulogʻiga tutdi, keyin turgan joyidan menga qarab
oʻqraydi: «Telefon!» Joʻlliboy akam ekan. «Bir oz kutasan-da, o“ka, — dedi, — Shokir endi keldi. Ovqat yeb olay,
joʻnaymiz, deyapti. Faqat yoʻlda bir joyga kirib otsam, deydi.
Birpasga». «E, mayli, — dedim suyunib, — bemalol, men
hali tayyor boʻlganim yoʻq». «Ha, boʻpti»,— dedi Joʻlliboy
akam xotirjam tortib.

Shodiyorning xonasidan qichiq nag“mayu ayol tovushi
bilan birga taralayotgan oʻtkir bir hid butun yoʻlakni tutib
ketgan edi. Nima ekan-a bu? E, menga nima! Oʻliblar ketmaydimi!

Kitoblarni oʻrab-bogʻlab, oʻrin-koʻrpamni yigʻishtirayotganimda toʻsatdan boshimda qattiq ogʻriq his etdim. Goʻyo
mana hozir yorilib ketadigandek tuyulardi. Yodimga tushdi:
bir safar suvaraklarni qiraman, deb, haddan ziyod dori sepib
yuborib, ikki-uch kun mana shundoq boshimning og'rigʻiga
chidayolmay yurgan edim. Roʻbi roʻzgʻ“orimni yigʻishtirib taxt
qilgach, benihoya chanqaganimni sezdim. Qani endi, bir




piyolagina qaynoq choy bo`lsa! Choynak-piyolani joylab
qoʻyganimdan qayta ochishga erindim-da, oshxonaga chiqib,
muzdek suv ichib keldim, soʻng xona oʻrtasida, kursiga suyangancha qoʻngʻiroq kuta boshladim.

Shodiyor ikki marta shisha koʻtarib oʻtdi.

Joʻlliboy akam negadir hayallab qoldi. Oʻrnimdan turib,
deraza oldiga yaqinlashdim. Koʻzim yetganicha uzoqlarga tikildim.
Kuz kuni ham bir tutam, soat sakkiz bo'lmasidan hammayoq
zimiston, naq yarim kechaga oʻxshaydi. Havoda achchiq
kuyindi isi kezadi. Chamasi, hanuz yaqin-atrofda xazon
yoqilmoqda. Xazon boʻlgan yaproq ham koʻp ekan-da, halihamon yoqib ado qilisholmaydi. Iya, anavi nima? Gulxanmi?
Ha-ha, gulxan, lovillab, ko“k toqiga chirmashib, atrofni kunduzdek yoritib yonayotgan gulxan! Xuddi oʻsha eski joyida —
bir mahallar meni naq es-hushdan ayirgudek hayratga solgan
yaydoq joʻxoripoya adog'ida gurillab yonmoqda! Tegrasida
uch-toʻrt kishi davra qurib oʻltiribdi. Qiyofalari tanishdek. Bor
quvvatimni koʻzimga toʻplab, mijjalarimni qisib oʻsha tomonga
tikildim va ohista gurung berib oʻltirgan Muhammad Sharifni
koʻrdim. Tinmagur odam ekan-da bu mulla Gulxaniy! Qachon
bu yerga yetib kelmoqqa ulgurdi ekan? Yuragimda yana havas
qoʻzgʻaldi. Hamsuhbatlari kimlar boʻldi ekan? Rindnafas
shoirlar — Mahzub, Majzub, Muntazirmi? Poyonsiz xayollar
sohibi Gogolmi? Anduhga yoʻgʻrilgan sirli qissalar ijodkori
Andersenmi? Nimalarni soʻylamoqda ekan ular? Shu gulxan
tegrasida davra qurganlarda ham armon bormikan?

Yonginamda nimadir gumburlab quladi, keyin kimdir
jonining boricha qichqirdiyu shu zahoti uning faryodini qasiraqusur musiqa sadolari bosib ketdi. Ilkis qayrilib qaradim:
Shodiyorning xonasida otoʻyin boshlangan edi. Ayol jon-jahdi
bilan yer tepar, yigʻi aralash allanimalar deb qichqirar,
Shodiyor g'oʻldirab tahdid qilar, habash xonandalar esa uyni
boshlariga koʻtarib ularning ikkalasidan ham baland kelmoqqa
tirishar edi. Bilmagan odamga bu makonda qiyomat qo“pgandek
tuyulishi mumkin, ammo bundagi siru asrordan boxabar kimsa
pinak buzmasligi tabiiy, zero bu Shodiyorning odatiy kunlaridan biri edi, xolos. Shu bois eshikni zichlab yopdim-da, qoʻlimga ilingan kitobni varaqlashga tutindim. Besh-o“ʻn daqiqa




oʻtdi, ayolning jazavasi battar kuchaydi, u endi yolgʻiz oʻzi
toʻrtta zabardast zanjining na'ravor nagʻ“malarini bosib uvvos
tortar edi: «Qoʻyvor! Qoʻyvo-o-r! A-a-a! Onajon, voy, onajon!
Qutqaringla-ar!»

U «onajon»lab bejiz dodlamas — quturgan Shodiyor hozir
onajonini ko`rsatayotgani aniq edi. Yana nimadir qarsillab
sindi, nimadir gumburlab ketdi, Shodiyor boloxonador qilib
soʻkindi, temir karnaylar quloqni qomatga keltirib hayqira
boshladi. Ortiq bu mashmashaga chidab turolmay, pastga tushib
kutmoqchi boʻldim, endi oʻrnimdan turgan ham edimki,
qarshimdagi eshik sharaqlab ochildiyu qip-yalangʻoch bir ayol
jon talvasasida oʻzini mening xonamga qarab otdi. Bu voqea
koʻz ochib-yumguncha roʻy berganidan ilon avragan baqadek
qotib qoldim. Ayol ichkari kirasolib, qoʻlidagi singan kursi oyogʻini
eshik tutqichiga tiqdi, shu zahoti Shodiyor bir hoʻkiz kuchi bilan
eshikni itarib-tepishga tushdi: «Och, qanjiq! — deb vahshat solardi
u hansirab, — ochmasang, naq onangni...» Joyimda hamon
qimir etmay oʻltirardim, zero bu mojaroda men tilsiz
guvohlikdan oʻzga ishga yaramas edim. Beixtiyor ayolga koʻz
qirim bilan nazar soldim va uning bu qadar yosh, bu qadar
chiroyli ekanini koʻrib, alam bilan yuzimni chetga burdim.
«Battar boʻl! — deb qahr ila pichirladim ozimcha. — Senlarning
jazoingni Shodi aygʻirlar bersin!» Ters oʻgirilib
oʻltirarkanman, nima qilarimni bilmas edim. Hozir Joʻlliboy
akam Shokirni boshlab kelsa, bu ne sharmandalik? Yemagan
somsaga pul toʻlab... Yoʻq, hozir chiqib ketaman, menga desa
bir-birini pishirib yesin!

Shartta oʻrnimdan turdim. Qiz deraza raxida yotgan yirtiq
gazetani parda qilib, oʻrin-koʻrpalarim ortida biqinib yotar,
yelkalari dir-dir titrar edi. Buni koʻrib, jon-ponim chiqib
ketdi: toʻshagimni nahs bostiradi! «Tur oʻrningdan! — deb
baqirdim. — Bir narsamga qoʻlingni tekkizsang!..» Qiz, koʻzlari
sarosima ichra telbalanib, qaltirab-qaqshab, burchakka toʻrt
oyoqlab surgaldi, vahshiy hayvondek boʻynini ichiga tortib,
uvvos soldi. Yuz-ko“zi momataloq, qon-qus, sochlari kirpitikan
boʻlib hurpaygan... Shodiyor eshikni qasira-qusur urgancha
endi ikkalamizni qoʻshib soʻ“ka boshladi: «Ochlaring! Och,
deyapman, oʻldiraman ikkovingniyam!» Eshik oldiga yaqinlash



ganimni koʻrdiyu qiz jonholatda it kabi emaklab kelib, oyoqlarimga yopishdi, g“ayrishuuriy bir tarzda qichqirdi: «Ochmang!
Ochmang! Jon aka, qutqaring meni! O`ldiradi, ochmang!»
Irganib, shartta oyogʻimni tortib oldim. «Opkelgan akajoning
qutqarsin seni, — dedim nafratimni bosolmay, — kelishga
kelvolib, nega endi bigʻillaysan?!» «Aldadi meni, aldadi, —
deb hoʻngillab yigʻlardi qiz, — bilmay qoldim, aldab...»
«Aldadi?! — deb soʻradim istehzo bilan, — aldasa bu yerga
holva yegani kelibmiding?! Battar boʻl!» Eshik tutqichiga qoʻl
choʻzdim. Shunda qiz kutilmagan bir abjirlik ila sapchib
oʻrnidan turdi, jon-jahdi bilan meni itarib yubordi. Koʻzlarida
moda arslonning dahshati yonardi! Hozir hech balodan qaytmas edi u, hayiqib, deraza oldiga chekindim. Shu payt eshikning
oʻrtasidan mushtdek joy oʻpirilib tushdi — Shodiyor bolgʻa
yo bolta bilan gursillatib urmoqda edi. Qiz qoʻllari bilan koʻksini
chala-yarim bekitgancha, avratini ham yashirmoqni unutib,
Shodiyorga ham atalgan qahru g`azabini qoʻshib, menga mislsiz
nafrat bilan tikilardi. Shu tariqa qancha vaqt oʻtdi — bilmayman.
«Urdimi?» deb soʻradim bir mahal asta. Qiz eshikka suyangancha tiz choʻkdi, yuz-koʻ`zlarini changallab, eshitilar-eshitilmas shivirladi: «Ursa, urib o“ldirsa ham mayli edi... Aytolmayman, aytolmayman... A-a-a!» U shunday deb oʻ kirib yubordi,
ajal g'arg“arasi tutgandek, ustma-ust oʻqchib, behol
bukchayib qoldi.

Boshimdan oyogʻimga qadar jivirlab, vujudimga titroq kirdi.
Shunchalar tuban ketding-a, inson farzandi!..

Shodiyor qoʻshqoʻllab eshikni urar, tepar, gumburlagan
tovush ketma-ket soʻroq boʻlib miyamga qadalmoqda edi:
ey, baxtiqaro, badbaxt qiz! Otang oʻlganmi sening? Otang
oʻlgan boʻlsa, onang ham olganmi? Ota-onang oʻlgan boʻlsa,
aka-ukang ham oʻlganmi? Aka-ukang ham oʻlgan boʻlsa, ornomusing ham oʻlganmi? Ozod ayol boʻlib, qishlogʻingdan
shu umidda kelibmiding? Xudobexabar onang, goʻl, landovur
otang, ehtimol, o“lmagandir, qizim otin boʻlib keladi, deb
shishinib yurgandir! Shubhasiz, bir kun otin boʻlursan —
qariganingda! Ey ablah Shodiyor, nega oʻshanda seni oʻldirib
qoʻyaqolmagan ekanman?! Savobga qolardim — yana bir
manglayi qorani juvonmarg qilmas eding!




Qachon odam boʻlasan, ey odamizot?!

Shu lahza eshik qarsillab qizning ustiga quladi. U dodlab,
eshik tagidan arang oʻrmalab chiqdi-da, menga yopishib oldi.
Shodiyor, koʻzlari qonga toʻlgan, bir qoʻlida goʻsht qiymalaydigan bolta, bir qoʻlida pichoq, ostonada shipdek boʻlib turardi. «Tegma! — deb qichqirdi menga qarab. — Meniki u!
Eshityapsanmi, meniki! Pulini men to“laganman! Oʻldiraman,
qoʻyvor!» Qizning changalidan siltanib chiqib, Shodiyor
tomon ikki qadam yurdim. Qiz burchakka tiqilib, g'ujanak
boʻlib oldi, qinidan chiqayozgan koʻzlari goh menga, goh
Shodiyorga telbalanib boqar, ogʻzi bir tomonga qiyshayib
borar edi. «Tashla qoʻlingdagilarni! — deb amr qildim va
tovushimning titramay chiqqaniga oʻzim ham hayron qoldim. —
Tashla, men hozir ketaman». «Yoʻq-o-ol!» — deb qichqirdi
- Shodiyor va boltasini boshi uzra baland koʻtarib, tikka bostirib
kela boshladi. Shundagina hushim uchib ketdi: u mutlaqo oʻzini
bilmas edi. Boyagina butun uyni tutib yotgan burqiragan isning
nimaligini endi angladimu yuragim orqaga tortdi. To men
oʻyimni oʻylagunimcha bolta yonginamdan ship etib havoni
sermab oʻtdi, bazoʻr chap berib qoldim. Shodiyor bir sakrashda qizning tepasiga yetib bordi, sochidan changallab, eshik
sari sudradi. Qiz ilondek toʻlg“anib, oʻzini koʻtarib otar, boshini tars-tars devorlarga urar edi. Koʻzlarim tinib, nafasim Бо"р"zimga tiqildi. Dafatan, Shodiyor men umrimda birinchi
marotaba koʻrib turgan, yetti yot begona, nasl-nasabi betayin
bir qizni emas... Qunduzni sudrab ketayotgandek tuyuldi!

Balki Qunduz ham oʻshanda, oʻsha mash'um soatda mana
shundoq vahshiy mal'un changaliga tushgandir? Bundan battar
qiynoqlarga duchor boʻlgandir? Oʻshanda ham madad qoʻlini
choʻzgali biror kimsa topilmagandir? Qunduz, shoʻrlik, baxtiqaro Qunduz...

Seskanib tushdim. Shodiyorning orqasidan borib, qoʻliga
jon-jahdim bilan urdim. Bolta uchib ketdi. Yelkasiga chang
soldimu qizga qarab qichqirdim: «Qoch! Joning boricha yugur!
Tez!» Qiz orqa-oʻngiga qaramay, yoʻlak tomon emakladi.
Shodiyor, tuman bosgan koʻzlarida misli koʻrilmagan bir olov
chaqnab, ortiga oʻgirildi, xuddi boʻgʻizlangan odamdek xirillab:
«Oʻldiraman seni!» deb pishqirdi. Ta'qibdan qochib, orqaga




chekinar ekanman, tuyqus xona oʻrtasiga yetganda yer bilan
bitta boʻlib sochilib yotgan, Kuntugʻ“mish va Alpomishga
atalgan poʻrtaholning birini bosib olib toyib ketdimu naq
koʻz oʻngimda yaraqlagan pichoq sopidagi «Chustdan sovgʻa»
degan yozuvga koʻzim tushdi, Shodiyor koʻksimga minib,
nafasidan oʻt sochib yaqinlashganida tom bitib borayotgan
quloqlarimga yovvoyi bir qichqiriq chalingandek boʻldi va
shunda bildimki...

...anda Boyoʻg£ʻli bildiki, taqdirni tadbir yengi bilan yashirib
boʻlmas ekan...

Soʻng nigohi qarshisida lovillab yonayotgan gulxan paydo
boʻldi. Gulxan atrofida oʻltirgan Muhammad Sharif xuddi shu
lahza yuragi bezovta sanchib, irgʻib oʻrnidan turdi, qo`llarini u
tomon choʻzib, faryod solgancha yugurib kela boshladi. Afsus,
ming afsuski, u harchand yugurgani bilan hargiz bu sodda
G'ʻulomga koʻmakka yetib kelolmasdi — axir, oralarida ikki asrdan
ziyodroq masofa bor edi-da...

Gulxan esa hamon gurillab yonar, dengizdagi mayoq kabi
tobora oʻziga chorlar, Gʻulom oʻzidan, o`zligidan butkul kechib,
shu porloq alanga tomon ketib borar edi. Vujudi pardek yengil
boʻlib qolgan, lablari mahkam qimtilgan, goʻyo hozir bir
himo boʻladiyu osmoni falaklarga uchib ketadi. Parvozga
chogʻlangan ozod qush yangligʻ ohista qanot qoqar ekan,
«Koʻngul ozodadur, — deb shivirlar edi u, — koʻngul ozodadur, dunyogʻa arzi ehtiyoj etmaz...»

1986

55 52




SAODAT SOHILI

— Usta Binoqul, qani turing, shom tushmay huv dovonga
yetib olaylik! Oʻsha dovonga yetaylik, u yogʻi — yo razzoq!

— Uh, taqsir, oyoq bosgulik holim qolmadi. Yurolmayman,
taqsir, yurolmayman!

— Andak bardosh qiling, usta Binoqul! Chekkan mashaqqatlarimiz, inshoolloh, besamar ketmas! Ajab emaski, dovon
ortida biror qoʻnalgʻa boʻlsa... Shu manzilga yetib olsak bas,
jarohatingizga ham bir davo toparmiz. Qani, qoʻlingizni bering,
usta Binoqul!

— Ebh-h, taqsir...

Uch kundan buyon ahvol shu: usta Binoqul shishib ketgan
oyoqlarini sudrab bosgancha zorlanib inqillaydi, har qadamni
ming bir azob bilan qoʻyadi. Hofiz Koʻykiy esa lablarini
mahkam qimtigancha koʻproq oʻz yuragidagi vahmni yengish
uchun unga tinimsiz taskin-tasalli beradi, sabr-bardosh sari
da'vat etadi. Binoqul ingraydi, ogʻriqqa chidayolmay
yig'lagudek yolvoradi, Hofiz Koʻykiy goʻdakni aldagan kabi
uni yupatmoqqa tirishadi, «koʻpi ketib, ozi qolgani»ni aytib
ishontirmoqchi, ishonmoqchi boʻladi, lekin bundan na yoʻl
qisqaradi, na yoʻl azobi kamayadi.

Ular oʻn yetti kun aziyat nima, mashaqqat nima bilmay,
vaqtichogʻlik bilan yoʻl bosdilar. Taglarida oʻynoqlagan
dulduldek otlar, xurjunlarning koʻziga toʻldirilgan lazzatli
ozuqalar belga quvvat, dilga mador boʻlib keldi. Karvondagi
dunyo kezgan savdogarlarning vazmin, maroqli gurunglari
yoʻl tanobini tortar, huvillagan, fayzsiz choʻlning oʻlik
manzarasiga bir qadar jonlanish bagʻishlagandek boʻlar
edi. "

Oʻn sakkizinchi kuni sahar chogʻi kimsasiz biyobonda hali
mast uyquda yotgan karvonni qaroqchi bosdi.




Ular olatasir to“polonda togʻ unguri yoqalab qochishga
muvaffaq boʻldilar. Binoqul qoʻliga ilingan kichkina bir
tugunchagini olishga ulgurdi, xolos.

— Taqsi-ir, — dedi Binoqul! yig“lamsirab, — hech vaqomiz
qolmadi-ku, taqsir?!

— Binoqul, — dedi Hofiz Ko`ʻykiy, — jon qoldi, jon!

U — dunyoning qariyb yarmini kezgan jahongashta odam
edi, hayot qadrini, tiriklikning nechogʻli ulug“ ne'mat ekanini
teran anglardi, kechagina safar-sayohat zavqi, sirli, noma'lum
manzillar ishtiyoqi bilan sarmast Binoqulning musichadek
javdirab turganini koʻrib kulgisi qistadi, soddadil yigitning
yuragiga mador boʻladigan biror ogʻiz soʻz aytgisi keldi. Hali
oldinda jazirama issiq, ochlik, tashnalik, tushkunlik singari
mislsiz uqubatlar kutayotgan, istiqbolda ajal sovuq quchogʻini
ochib turgan bir paytda bu soʻzning mahzun koʻngilga naqadar
ulkan quvonch va quvvat bagʻishlashini u yaxshi bilardi.

— Kuyunmang, Binoqul, — dedi u jilmayib, — padari
buzrukvoringiz Hind sori ayni shu yoʻldan oʻtgan boʻlsa, ne
ajab!

Binoqulning yuzi yorishdi. Hofiz Koʻykiy yigitning dilida
pinhon muqaddas sirdan voqif: Binoqul hali goʻdak ekan,
Bobur Mirzo Farkatda bir muddat toʻxtagan kezlar otasi
cherikka kirgan, amirzoda Hindistonga otlanganda birga
jo`nagan.

Binoqul otasini enasining soʻzlaridan tanib ulg'aydi. Domdaraksiz ketgan otasining yoʻliga koʻz tika-tika enasi bultur
olamdan oʻtdi.

Binoqul — qaddi-qomati kelishgan, pishiq-puxta, chayir
yigit, kulganda kuldirgichli yuzlarida ajib bir joziba paydo
boʻladi — chin dildan yayrab kuladi. U har ishga tirishqoq,
havasmand, uzun qish kechalari kulbasida etik, mahsi-tikadi,
yozda ikki tanob yerida ter toʻkadi, kitobga, ilmga cheksiz
ixlos qo`yganidan hammahallasi — Mozori Hoji masjidining
imomi Hofiz Koʻykiyni oʻziga ustoz deb biladi, uning
kechmish voqealar, ayniqsa, jangnomayu jahongirlar tarixiga
doir dilkash suhbatlarini soatlab jon qulogʻi bilan tinglaydi.
Hofiz Koʻ`ykiy safarga ketgan paytlarda Binoqul uni intizor
kutadi.




Ustozi soʻqqabosh, vorasta! koʻngil odam boʻlib, umri muttasil
safarlarda oʻtardi. U ba'zan ikki-uch yillab benomu nishon ketar,
safardan qaytgach, masjid xonaqosiga tutash hujrasida mutolaadan
bosh koʻtarmay, allanarsalar yozgani yozgan edi. Binoqul bu
bitiklarning nimaligini bilmas, soʻragani botinolmas, ammo
ustozining yosh boʻlsa-da, ulug“ odam ekanini sezardi: masjid
eshigiga Toshkand, Samarqand va boshqa shahru kentlardan otliqlar,
hashamatli soyabon aravalar tez-tez kelib turar — zarbof toʻn
kiyib, simobiy salla oʻragan turli-tuman basavlat kishilar Hofiz
Koʻykiyni ziyorat qilib chiqar edilar...

Bir oy muqaddam u ustozining Hindiston safariga
hozirlanayotganini eshitib qoldi. Eshitdiyu yuragiga g'ulg'ula
tushdi, oromidan ayrildi.

Otasi bundan yigirma yetti yil avval — yigirma yoshida
xonadonini tark etgan ekan. Oʻshanda Binoqul uch yashar
goʻdak boʻlgan. U otasining tirikligiga, qirgʻinbarot janglardan
omon chiqqaniga, yot ellarda sogʻ-salomat yurganiga sofnmas
ishonch bilan inonar, nazarida, padari buzrukvori ona yurtda
qolgan murgʻak zuryodining diydorini intiqlik bilan
kutayotgandek tuyular edi.

Binoqul chidab turolmadi, ustozining oyogʻiga bosh urib,
birga olib ketishini soʻradi. Hofiz Koʻykiy rozi boʻldi.

Ular oʻn yetti kun aziyat nima, mashaqqat nima, bilmay,
vaqtichogʻlik bilan yoʻl yurdilar...

Karvonni qaroqchi bosgan oʻsha mash'um juma oqshomida
ular yana bir falokatga yoʻliqdilar: toshdan toshga sakrab,
togʻ yonbagʻridan pisib borarkanlar, Binoqul oyogʻi toyib,
yetti-sakkiz gaz pastdagi xandaqsimon ungurga — qirrador
xarsang ustiga yiqilib tushdi. Beli shilinib momataloq boʻldi,
to'pig“i handalakdek shishib, qadam bosolmay qoldi. Hofiz
Koʻykiy yigitning belini, boldirini silab, chiqqan suyakni
solgan boʻldi, biroq ertasi ogʻriq battar zoʻrayib, Binoqulning
oʻrnidan qoʻzgʻalishga ham majoli kelmadi...

Hofiz Ko'ykiy Binoqulning umurtqasi qattiq shikast
yeganini payqadi, labini tishladi-yu, indamadi. U hamrohini
goh opichib, goh suyab, shu kuni yarim yig'och ham yoʻl

'Vorasta-— ozod, erkin.




yurolmadi. Ertasi kuni ochlik va ogʻriqdan sillasi qurigan Binoqul
ustozidan oʻtinib iltijo qildi:

— Taqsir, endi menga ozor bermang! Sezib turibman,
kunim bitgan koʻrinadi. O`zingizni ham, meni ham qiynamang.
Meni shunda qoʻyib, yoʻlingizdan qolmang, taqsir, uh-h...

— Unday demang, Binoqul, ayb emasmi? Qani, menga
mahkamroq suyaning, ha!

Togʻ yoʻli, soqov xarsanglar. Yalangʻ“och tovonlarning qoni
tomgan chag£ir toshlar. Ufq qadar choʻzilgan kimsasiz yoʻl.

— Uh, taqsir, endi madorim qolmadi... Oh, suv, bir
qultumgina suv bering!

— Binoqul... — Hofiz Koʻykiy atrofga nochor alangladi. —
Binoqul, bir oz sabr qiling, huv ko“kalamzorni koʻryapsizmi?
Shoyad oʻsha yalanglikdan suv topilsa...

— Suv... Su-u-v... Taqsirjon, bir qultumgina suv, umrimni
beray, taqsirjon, bu azobdan qutqaring!

— E olloh! Oʻzingdan boʻlak madadkorim yo`q, shafqat
qilgʻaysen!

Sel bosib kelmoqda, sel — olov seli. Hoʻl-quruqqa barobar
oʻt qoʻyib quyosh yonayotir, quyosh!

— Oh... Meni yerga qoʻying, taqsir, oh-h! Taqsir, men
oʻlaman. Ey olloi berahm, murodimga yetkazmading-a!

— Binoqul, tavba deng, kufrga botmang!

— E, yaratgan egam, mayli, bu koʻrsatgan kuningga ham
shukur. Armonim ichimda qoldi, taqsir. Padarimning daragini
bilsam edi. Bobur shohni bir koʻrsam... — Binoqul jim boʻlib

" qoldi, song majolsiz barmoqlari bilan tugunchagini yecha
boshladi. — Taqsir, mana shu kitobni men unga ixlos bilan
tortiq etmoqchi edim. Oʻzim kitobat qilib edim... Bilmaysiz,
taqsir, o'zim ham bilmayman, lekin nechundir xudo mening
mehrimni ul zotga tushirgan...

— Ko`ʻngilni buzmang, Binoqul... — Hofiz Koʻykiy titrab
ketdi. — Hali tortig“ingizni, inshoolloh, o“z qoʻlingiz bilan
topshirursiz. Faqat niyatni bardam qilmoq kerak.

— Yoʻq, taqsir, hol-kunim ayon-ky... — Binoqul unga
qarab ma'yus bosh chayqadi. — Soʻnggi tilagim ham,
vasiyatim ham shu: bu kitobni Bobur hazratlariga eltib, duoi
salomimni yetkazgaysiz.




— Binoqul, inim...

— Aytgaysizki: «Gʻarib dunyoda ollohning Binoqul degan
g'arib bir quli bor edi, otasi navkaringiz edi, u ham sizga
dildan ixlos qoʻyib, xizmatingizga oʻzini chogʻlagan edi. Yetib
kelolmadi — yoʻlda tangri rahmatiga bordi», degaysiz.

— Qoʻying, Binoqul... — Hofiz Koʻykiy unung choʻgʻ
kabi yonayotgan yuz-ko`zlarini, peshonasini siladi. — Koʻngilni
ezmoq nechun? Qoʻying...

— Mana, taqsir... Oh-h! — Binoqul tugunchagidan kitobni
olib uzatdi, mijjalarida yosh yiltiradi. `

— «Nasoyim ul-muhabbat»?

— Ha, taqsir.

— Shoshmang, axir bu... Navoiy hazratlarining...

— Oʻzim kitobat qilib edim. Bu endi sizga qiyomatlig
qarz, taqsir.

— Inshoolloh...

— Uh-h! Taqsir, soʻnggi oʻtinchim: imkon topsangiz,
otamning daragini soʻroqlab “koʻrarsiz. Yodingizda boʻlsin,
taqsir, otamning ismi Boboqul, otasining oti Oʻrinqul.
Xotiringizdan chiqmas, taqsir?

— Binoqul...

— Ha-ah! Taqsir, rozi... mendan rozi boʻling...

— Mingdan-ming roziman, inim, siz ham rozi “boʻling...
Binoqul! Binoqul!.. E, olloh, vo darigʻ!

ua.

Uch kundan soʻng togʻdan oʻtin terib qaytayotgan
oʻtinchilar behush yotgan Hofiz Koʻykiyni dara etagidagi
nuragan qoya tagidan topib oldilar.

at

Agra bozorining etak tomonida joylashgan, odatda
yoʻlovchilar ko“pda bosh suqavermaydigan pasqam
karvonsaroy bu oqshom har qachongidan koʻra sershovqin:
turli oʻlkalardan kelgan ajnabiy savdogarlar, tuya, fillarga
ortilgan yuklarni baqirib-chaqirib tushirayotgan yarimyalangʻoch hammollar, tilanchilar, sayoq sozandalar...




Hofiz Koʻykiy ikki kundan buyon shu karvonsaroyda
muqim edi. Bu kun erta tongdan shaharni kezib, qosh
qorayganda qoʻnalgʻasiga qaytarkan, darvoza oldida oʻtirgan
turq-tarovati gʻalati bir kimsa tuyqusdan e'tiborini tortdi.
Paxmoq soch-soqoli patila-patila boʻlib yelkasiyu koʻksini
qoplagan, egnidagi juldur ridosiga son-sanoqsiz tumorkoʻ“zmunchoqlar taqilgan qariya charm tasmali peshonabog£ʻini
qoʻlida tutamlagancha devor tagidagi tuyatoshda mudrab
oʻtirardi. U ahyon-ahyon qisiq, chagʻir koʻzlarini yarim
ochardi-da, telba bir hayqiriq bilan baqirib qoʻyar edi:

Moli vofir-r', eli kofir-r, yo`l yovuq...?

Soʻng dunyoni unutgandek, yana koʻzlarini yumib pinakka
ketardi.

Hofiz Koʻykiy uni bir dam kuzatib turdi, nihoyat,
qiziqishi gʻolib chiqib, asta yaqin bordi. Cholning yalangʻoch,
qoqsuyak oʻng yelkasida allaqanday eski jarohat izi bo£lib,
chap qoshi uzra badburush chandiq qorayib koʻrinar edi. U
shundoqqina oldida haykaldek qotib turgan odamga parvo ham
qilmay:

— Sharq sori gar yiroqtur, ul yovuq! — deya ogʻzidan
tufuk sochib vishilladi-da, birdan jimib qoldi.

Olagʻovur shovqin ichida tuyqusdan yangragan bu turkiy
kalom Hofiz Koʻykiyning qulogʻiga issiq chalinib, darhol
sergaklandi, ehtiyotkorlik bilan salom berdi. Choldan sado
chiqmagach, bir oz taraddudlanib:

— Ma'zur tutgaysiz, siz turk emasmi? — deb soʻradi.

Chol churq etmadi, goʻyo bo`shliqqa tikilgan kabi ma'nosiz
koʻzlarini baqraytirgancha chayqalib oʻtiraverdi. Xiyol oʻtgach,
zerikdi shekilli, ridosining yoqasidan uchburchak tumorini
uzib olib oʻynay boshladi.

Hofiz Koʻykiy sekin iziga qaytdi. Toʻrdagi supada chilim
chekib oʻtirgan qizil yuzli, ulugʻsifat savdogar ohista soʻz
qotdi:

! Vofir-— ko'p, moʻl
Yovuq — yaqin



— O“ yak odami devona. Hamo oʻro Baxshiturk menomidand.!

Hofiz Ko`ʻykiy savdogardan forschalab soʻradi:

— Shu yerda istiqomat qiladimi?

— Yoʻq, uning makonini hech kimsa bilmaydi. Bu yerga
ba'zan boshi ogʻib kelib qoladi. Oʻzi beozor, hech kimsaga
ziyoni yoʻq. Faqat goh-goh jazavasi qoʻziydi, xolos. Ana,
ana, tagʻin boshlandi!

Baxshiturk uyqudan choʻchib uygʻongandek, sapchib
oʻrnidan turdi, qoʻllarini toʻrt tomonga toʻlg'agancha
tasavvuridagi g“animga vahshat bilan oʻshqira ketdi:

— Bari bir oxiri voy boʻlur, ha! Bilib qoʻy, ha, oxiri
voy! Umring oʻtib ketar, tongla mahsharda yuzing qaro, ha!
Mana, bu oy jumadul avval, soʻgʻ“in jumadul oxir, soʻgʻin
rajab, soʻgʻ“in sha'bon, undan soʻgʻin ramazon, undan soʻgʻin
shavvol! Ha, bari bir oxiri voy! Vallohu a'lam bissavob;
toʻqson toʻrt kundan soʻgʻin ramazon iydi, bir yuzu ellik
toʻrt kundan soʻgʻin kichik iyd, ha! Yana oltmish uch kunda
roʻza kelur, ha! Zakot berdingmi? Zakot bermadingmi? Bari
bir oxiri voy! Yana sakkiz haftadan soʻgʻin qish, yana oʻn
uch haftadan soʻgʻin koʻklam, yigirma yetti haftadan soʻg'ʻin
tag`in yoz! E gʻofil banda, umring ham oʻtar, sovuq goʻrga
kirarsan, ilon-chayonga yemish boʻlib, tufroqqa qorishgaysan!
Kulma, kulma, bir pul soʻgʻin! Bir pul, ha, bari bir oxiri
voy!.. Yoʻqol, deyman, yoʻqol, nega zakot berding?!

Chol baqira-baqira darvozadan uzoqlashdi. Xirqiroq ovozi
endi olislardan eshitilar edi.

Hofiz Ko`ykiy devonaning poyintar-soyintar soʻzlari
zamiridagi oddiy, ammo shafqatsiz haqiqatdan benihoya
hayratga tushgan edi. Unung hisob-kitoblarini xayolan tekshirib
koʻrarkan, bu qadar aniqligidan gʻoyat taajjublandi.

«Devona emas, — deb oʻyladi u. — Haqqa yetgan, xolos...»

Baxshiturk saroydan ancha uzoqlab ketdi. Ketdi-yu,
ajabtovur soʻzlari, g'alati baytining aks sadosi Hofiz Koʻykiy
qulogʻida qoldi:

' Bu bir devona odam. Hamma uni Baxshiturk deydi.



Moli vofir, eli kofir, yoʻl yovuq,
Sharq sori gar yiroqtur, ul yovuq...

ka ”

Devoni Buzurg ertalabdan gavjum edi. Yoʻlaklarda yasovul
va choparlar, turli-tuman arzgoʻylar uymalashar, mulozimlar,
mirzolar naycha qilib oʻralgan qogʻozlarni koʻtargancha u
yoqdan-bu yoqqa savlat toʻkib oʻtishar edi.

Bogʻi Nurafshonning yashil qoʻynida yarqirab turgan oq
marmar saroyda Afgʻon, Hind va Bangola oʻlkalarining mutlaq
hukmdori — keyinchalik yevropalik muarrixlarning «faromushxotirligi» tufayli tarix sahifalariga «Buyuk Moʻgʻul
imperiyasi» degan mubham nom bilan bitilguvchi ulkan
saltanat sohibi Zahiriddin Muhammad Bobur Mirzo arkoni
davlat bilan ertalabki mashvarat oʻtkazmoqda. U viloyatlardan
kelgan turli nomalarni koʻzdan kechirib, a'yonlarga tegishli
farmoyishlar berib boʻlgach, majlis ahlidan mamlakatning
ichki ahvoliga taalluqli xabarlarni tinglamoqqa kirishdi, soʻng
Kobuldan kelgan chopar bilan bir necha arzgoʻylarni qabul
qildi.

Mashvarat nihoyasiga yetay deb qolganda zarbof toʻni
yoqasiga zarrin uqa tutilgan barvasta eshik ogʻasi kirib ta'zim
qildi:

— Olampanoh, Sulton Muhammad Hofiz Toshkandiy
otlig“ bir zot husni tavajjuhingizga muntazir!

Bobur sergak tortib, eshik ogʻasiga qaradi:

— Kim ul? Qaydin kelibdir?

— Toshkanddin, olampanoh. Siz zoti shariflarini ziyorat
etmoq orzusida kelibdir!

«Toshkanddin?..»

Endi faqat tushlarida koʻradigan, olislarda armon boʻlib
qolgan yurtidan Boburni koʻpdan buyon biror kimsa yoʻqlab
kelmagan edi. Koʻngli allanechuk toʻlib:

— Ayting, kirsin! — dedi. Soʻng Koʻhiston va hind javohirlari,
asl afgʻon yoqutlari bilan ziynatlangan taxtdan turib, oʻz
mavqelariga koʻra tizilishib joy olgan arkoni davlatga bir-bir razm
soldi. Yo“g“on gavdali, siyrak moʻy Abulvohid Forig“iyga koʻzi




tushgach: — Mavlono Forigʻiy, — dedi ohista, — bu zot kim
boʻlsa ekan? Sizning hech eshitganingiz bormi?

Abulvohid Forigʻ“iy damqisma kasaliga mubtalo edi,
oʻrnidan qoʻzgʻalib, hansiragancha soʻz boshladi:

— Olampanoh, sizni yo“qlaguvchi bu zot Movarounnahrning
mashhur allomalaridan bo`lur. «Koʻykiy» taxallus qilibdur, deb
eshitganim bor. Toshkandda ekanimda bir kitobatini mutolaa qilib
edim. «Risola fi fani attafsir va-I usul va-l furu” va-l mantiq
уа-1 kalom»! deb nom bermishlar ekan, shoyon tahsinga sazovor
edi. Yana bir nima tasniflari ham bor, alalxusus, ilmi tarixda
benazirdur.

— Siz Toshkandda suhbat quribmi edingiz?

— Yoʻq, olampanoh, men bisyor orzumand boʻlib edim,
lekin, taassufki, hamsuhbatliq nasib etmagan edi. Sababki,
ul zot Toshkanddin oʻn yigʻoch narida, Farkat otlig" bir
kentda istiqomat tutgan ekanlar, fursatim ziq edi, men u
yerga borolmadim.

— Farkatda?

— Ha, olampanoh, togʻning ortidagi bir kent u. Bu zot
asli jannatoso Ali Qushchining nabirasi Kamoliddinning oʻgʻli
boʻlur, alar azaldan shu manzilda muqim boʻlib kelurlar.

Abulvohid Forigʻiy yana allanarsalarni gapirar, ammo
Bobur endi eshitmas — teran xayolga choʻmgan edi. «Farkat»
degan soʻz unga sovuq yomgʻir savalab turgan izgʻirinli
kunlarni, kuzak osmonida favqulodda chaqnagan chaqmoqlarni
eslatdi, umrining rutubatli, hazin onlarini yodiga soldi. Oʻsha
voqealarga qancha boʻldi ekan? Yo rabbiy, yigirma yetti yil!
Qarchigʻaydek bir yigit umri! O`shanda yonida hamrohu
hamkor boʻlganlardan kimlar bor? U turli-tuman nomlarni
eslashga urinarkan, ularning bari barmoq orasidan shuvillab
toʻkilgan qum singari xotirasi qatlaridan bir-bir sirgʻalib
tushayotganini sezdi. Noʻyon koʻ`kaltosh, Gʻulda Qosimbek,
Xoldor, Mirshoh qavchin, Qoʻchbek... Evoh, qayda ular?
Qayerlarda? Barchasi endi «rahmatli»! Ba'zilari shiddatli
janglarda boshidan ayrildi, ba`zilari g'anim nayrangiga duchor
boʻldi, ayrimlarining umri qisqa ekan, ayrimlari esa... xiyonat

' “Tafsir, din asoslari, fiqh, mantiq va din aqidalari ilmi haqida risola”.




qildi... Oqibat, o`sha kunlardan bu kun faqat achchiq, mahzun
xotiralar yodgor, xolos.

Bobur alamli oʻylardan egilgan boshini ohista koʻtardi.
Abulvohid Forigʻiy jimgina qoʻl qovushtirib turardi.

Eshik ogʻasining ortidan adl, tik qomatli, odmi toʻn
kiygan, bodomqovoq, yuzlari shishinqiragan, malla soqolli
koʻhlik bir kishi ichkari kirib, ta'zim qildi:

— Yetti iqlimning shamsi anvori, zarofatliq podishohimiz Zahiriddin Muhammad Bobur Mirzo hazrati
oliylariga duoyu ehtiromlarimiz boʻlgʻay! Assalom alaykum,
olampanoh!

— Vaalaykum assalom, xush kelibsiz, — dedi Bobur
iltifot bilan mehmonga joy koʻrsatarkan. — Marhamat,
oʻltiring. Ziyoratingiz olloh dargohida qabul boʻlg`ʻay!

— Qulluq, olampanoh.

Boburning ilmi hikmat ustodi Shayx Zayn Sadr fotihaga
qoʻl ochdi:

— Ilohi omin, olampanohimizning umrlarini uzun,
davlatlarini ziyoda qilsin, jumlai moʻminning koʻngillari shod,
oxiratlari obod boʻlsin!

Mashvarat ahli «Omin!» deya gurillab fotihaga qoʻshildi.

— Mening betakalluf tashrifim olampanohga gʻalati
tuyular, — deya soʻz boshladi Hofiz Koʻykiy. — Men bir
olloh quli, ishim yoʻl yurmoq, dunyo kezmoq. Koʻp mamlakatlarda bo`ldim. Turk, Misr, Bagʻdod, Lubnon, Damashq,
Qashqar diyorlarini koʻrdim, undagi el-elat, yurt-ulusning
turmush-yumushlari ila oshno boʻldim. Bu safar esa ona
vataningizdan, koʻz ochib koʻrgan viloyatlaringizdan sizlarga
koʻpdan-koʻp duoi salomlar keltirdim. Ota yurtimizning
tabarruk yodi muborak xotirlaridan koʻtarilmagan boʻlsa kerak...

— Ul viloyatlarning latofatlarini kishi nechuk unutgay? —
dedi Bobur ohista. Ovozi titrar edi.— Unutgan kishining
koʻzlariga tiriklayin tufroq to'lmasmi?

Ahli majlis mutaassir boʻlib, oʻrtaga xiyla vaqt sukut
choʻkdi.

— "Haq soʻzni aytdingiz, olampanoh, — dedi Hofiz
Koʻykiy. — Komil inson kindik qoni toʻkilmish yurtni hargiz
unuta olmas. Xotiringiz jam boʻlsin, olampanoh, ul diyorlarda




muborak nomingizni hanuz yod eturlar. Inchunin, sizga
atalmish bir omonatni topshirmoq menga qiyomatlig“ qarz
edi. — U qoʻynidan nafis saxtiyon muqovali kitobini olib,
Boburga avaylab uzatdi.

Bobur andak taajjublanib oʻrnidan turdi, kitobni olib ilk
sahifasini ochdi.

— «Nasoyim ul-muhabbat»! — Boburning koʻzlari chaqnab
ketdi. — Mir Alisherbekning tabarruk bitiklari-ku!

— Ha, olampanoh.

— Ne chogʻ goʻzal san'at! — Bobur kitobni zavq va ardoq
bilan koʻzdan kechirardi. — Oʻzingiz kitobat etdingizmi,
mavlono? Xatlari bu qadar ravshan, nafis...

— Yoʻq, olampanoh. Men bilan birga ollohning gʻarib bir
quli ham diydoringizga orzumand boʻlib yoʻlga otlanib edi. Ming
bor taassufki, yetib kelmoqlik nasib etmadi — yoʻlda shikast
topib qazo qildi. Shul tortiqni sizga hadya etmoq umidida ixlos
bilan kitobat qilgan ekan, yetkazmoqni mendan oʻtinib soʻradi.

— E, olloi karim! Kim ekan ul doʻsti sodiq? — Bobur
Mirzo olimning bu soʻzlaridan gʻoyat ta'sirlangan edi.

— Olampanoh, u yigitning nomi Binoqul edi, diyonat va
idrokli bir muslim edi. Asli kosiblik qilardi, kaminadan
birmuncha xat-savod oʻrganib edi. Balki xotiringizda bordir,
otasi bir paytlar cherikingizga navkar boʻlib kirgan ekan?

Boburning qoshlari chimirildi:

— Qay vaqt? Qayda?

— Bir muddat Farkatda muqim turgan ekansiz, oʻsha
kezlari chamasi.

— Ha-a... Ul kentda koʻp mardona yigitlar cherikka qoʻshilib
edi. Ismi kim boʻlsa ekan?

— Olampanoh, hamrohim jon taslim qilayotib otasining
ismini aytgan edi: Boboqul otlig“ bir odam ekan, otasini
Oʻrinqul der ekanlar.

— Eh-ha, Boboqulmi? —. Bobur jonlanib bosh irgʻadi. —
Nechun xotirimda boʻlmasin? Jasorati mumtoz navkarlarimizdan edi. Hamrohingiz shuning zuryodi ekanmi?

— Ha, olampanoh.

— Tangri rahmat qilsin, padariga tortgan ekan-da,
Boboqul ulug“ yurakli yigit edi.




— Olampanoh, u... qazo etganmi?

— Yoʻq. — Bobur gʻamgin bosh chayqadi. — Biz Hindni
olganda Boboqul koʻp mardliklar koʻrsatib edi. Uch-toʻrt
yil chamasi oʻtgach, yurtiga qaytmoq boʻlib bizdan izn
soʻradi. Tilagini oʻrinlatdik, biroq tonglasi Ponipatda
Ibrohim Loʻdiy yuz ming qoʻshin bilan bosh koʻtardi.
Bizning navkar oʻn mingning nari-berisida edi. Bizni bundoq
mushkul ahvolda qoldirgali koʻzi qiymadi chogʻi, Boboqul
qanotimizga kirib Ponipat sari yurdi. Oʻsha chopqinda
boshidan zarsb yeb, xayoli xiliy parishon boʻlib qoldi. Ne
muolaja, dori-darmon boʻlsa, barini qildirdik, hech bir
naf" koʻrmadi. Soʻng saroydan bir hujra berib, istiqomatidan
xabardor boʻlib turadigan kishi tayin etdik. Yoʻq, bunda
turolmadi, bir oqshom eshitdimki, chiqib ketgan emish.
Endilikda koʻcha-ko`ylarda hamdu sano aytib yuradir, deb
qulogʻimga chalinadir...

— Shu kunlar yana Ograda paydo boʻlgan emish, — deya
soʻz qoʻshdi poygakda oʻtirgan Boburning xos mulozimi
Yusufiy.

«Yaratgan egam yarlaqagan ekan seni, boyoqish Binoqul!»
deb nadomat bilan koʻnglidan oʻtkazdi Hofiz Koʻykiy.

— Xayr, mayli, ollohning irodasi... — dedi Bobur suhbatga
yakun yasagandek. — Bizga ehtiromi shu qadar ustuvor ekan,
endi bizdan-ku qaytmas, xalloqi olamdan qaytsin. Mavlono
Abulbaqo!

Koʻrkam soqolli, nuroniy moʻysafid — shayxulislom
Mavlono Abulbaqo o`rnidan turdi:

— Labbay, olampanoh?

— Ertan juma namoziga fatvo beringkim, saltanatdagi
barcha masjidlarda bandai moʻmin Binoqulning haqiga xatm
bagʻishlansin. Biz ham, inshoolloh, gʻoyibona sadoqati uchun
arvohi pokiga besh vaqt namoz uzra tilovat qilurmiz.

— Bosh ustiga, olampanoh!

A'yonlar kitobni navbatma-navbat hayrat va zavq bilan
tomosha qilib bo`lgach, Abulvohid Forigʻiy uni Boburga uzatdi.

— «Nasoyim ul-muhabbat»! — Bobur hamon kitobga
termilib to'ymas edi. — Muhabbat nasimi kelgan yurtga jon
sadqa boʻlsin...




uu

Hofiz Koʻykiyni Bogʻi Nurafshonning kunchiqar tarafidagi xos hujralardan biriga joylashtirdilar. Jazirama issiq va
qabul tashvishlari uni qattiq charchatgan edi, tushgacha dong
qotib uxladi. Peshin namozidan soʻng, umrida ilk dafa koʻrib
turgani — notanish anvoyi gullar yal-yal yongan salqin
xiyobonda jannatoshiyon qushlarning hur navolarini 1аудshavqqa toʻlib tinglagancha ohista kezib yurdi.

Oqshom tushib, osmonda ilk yulduzlar charaqlagan palla
Yusufiy hujraga kelib, olampanoh uni yoʻqlayotganini xabar
qildi.

Hofiz Koʻykiy yuz shamli muhtasham tilla qandillar
yogʻdusiga cho“mgan boʻm-boʻsh salomxonaga kirib borganda
Bobur toʻrdagi kumush lavh ortida barqut bolishlarga
yonboshlagancha mutolaaga berilgan edi. U Hofiz Koʻykiyni
xush kayfiyat bilan qarshi oldi. Olim lavh ustidagi kitobga asta
razm solarkan, oʻzi topshirgan tortiqni tanidi. Bu favqulodda
hadya tufayli Boburning dilida qoʻzg'algan oʻsha botiniy hayajon,
oʻsha oʻtli taassurot hanuz soʻnmagan edi. U doʻstona jilmayib,
sassiz bir harakat bilan mehmonga joy koʻrsatdi, soʻng yana
«Nasoyim ul-muhabbat»ning ochiq turgan sahifasiga tikildi. Zum
o'tmay, jimjit salomxonada shohning o`ychan, tiniq ovozi yangradi.

— «Birov alardin savol qildikim, darvishlik sizga mavrusdir!
yoki muktasab?? Alar dedilar: tangri hukmi bila bu saodatga
musharraf boʻlduk, — deya koʻngliga behad margʻub boʻlgan
parchani hafti qiroatning inja tovlanishlari bilan ta'kidladi
Bobur. — Derlarki, alarga hargiz qul va dodak? boʻlmas ermish.
Alardin bu ma'nida soʻrabturlar. Alar debturlarki, qachon bu
bandalig“ xojalig“ bila rost kelur?!»

U kitobdan nigohini uzib, qad rostlab oʻtirdi, kungirador
qandilga, uning porloq yogʻdusuda zar sochib yongan
naqshlarga ilk bor ko“rayotgandek xiyla vaqt termilib qoldi,
nihoyat, tolgʻ“in bir tovush bilan xayolchan takrorladi:

'Mavrus — meros.
Muktasab- kasb.
Dodak — choʻri.




— «Qachon bu bandalig“ xojalig“ bila rost kelur?!»

Va oʻz savoliga javob axtargan kabi, nigohi yana charogʻon
sahifalar uzra keza ketdi.

Hofiz Koʻykiy hanuz muntazir qoʻl qovushtirib oʻtirarkan, hamsuhbatining ulugʻvor chehrasida lahza -sayin”
tajassum topayotgan turfa hislarning oniy jilvalarini, fikrning
tutqich bermas shiddatini zoʻr diqqat bilan kuzatar, ulardan
oʻzicha ma'no topmoqqa tirishar edi.

— Alisherbek benazir zot erdi, — dedi Bobur kitobdan
bosh koʻtarib. Qiyiq koʻzlarida horgʻin quvonch uchqunlari
chaqnar edi. — Har daf'a oʻqib hayrat qilamenki, turkiy tilda
hech kim ash'orni ul hazratdek koʻp va xoʻb aytqon emas.

— Yaxshi kitob — kishi ruhining jon ozigʻi, — dedi Hofiz
Koʻykiy uni quvvatlab.

— Har qanday kishining ham emas, — deya birdan e'tiroz
bildirdi Bobur. 
— Albatta, olampanoh. Lekin yaxshi kitobni oʻqigan kishiga
ham yaxshilik sharofati yuqmog"ʻi shubhasizdir.

— O`qiganga yuqmaydir, mavlono! — Bobur Mirzoning
qaysar qoshlari mardona chimirildi. — Uqqanga yuqadir.

— Haq soʻz, olampanoh.

Oraga ogʻir dam jimlik kirdi.

— Olampanoh... — Hofiz Ko`ykiy shohga qimtinibgina
murojaat qildi. — Mening qutlug“ huzuringizga kelmoqdan
maqsadim, avvalo, siz zoti shariflarini ziyorat etmoq boʻlsa,
soʻng shuhrati yetti iqlimga mashhur allomalaringiz bilan
tanishmoq, kutubxonangizdagi noyob dyrdonalardan bahramand boʻlmoqlik umidi hamdir. Kamina qulingiz ne
vaqtlardan buyon ilmi tarixga doir bir risola bitmak orzusida
yuradirman. Kutubxonangizda tilloga topilmas mo`tabar
kitoblar bisyor, deb eshitaman. Agar zoti muboraklari ijozat
etsalar...

Boburning chehrasiga taajjub ifodasi qalqidi:

— Mavlono Abulvohid Forig“iy sizni koʻp ulug“ alloma
deb ta'riflab edi, taassuf...

Hofiz Koʻykiy kutilmagan bu gapdan gangidi, kalovlanib
boshini koʻtardi:

— Olampanoh...




— Niyatingiz xolis ekaniga shubha yoʻq, mavlono, biroq... —
Bobur suhbatdoshini ayagandek, bir zum taraddudlanib
qoldi, — biroq ilm koʻyida oʻzlarini bozordan olib, bozorga
solguvchi allomalarning allomaliklari menga har vaqt kulgili
va qalbaki tuyulur!

Olim duv qizardi, oʻrnidan ogʻir qo'zg'alib qoʻydi: yer
yorilsa kirgudek holi bor edi, ammo yer yorilmadi!

U soʻnggi jur'atini toʻplab, hayajon ichra izohga ogʻiz
chogʻladi:

— Olampanoh mening tilagimni yanglish angladilar
chog'i...

— Sizni ranjitmoq maqsadim yoʻq edi, — dedi Bobur
kulimsirab. — Faqat soʻz oʻrni uchun aytdim, xolos. Zero,
umrim mobaynida qalbaki tangalardan koʻra qalbaki allomalarni koʻproq uchratdim. Alarning haq va ma'rifat nomidan
soʻylagan yolgʻonlari meni muttasil g“azabga soldi, imkonim
yetgan chogʻlarda unday betavfiqlarning barchasini ogir
jazolarga mustahiq etdim. Imonim komilki, bu qilmishim qodiri
lamyazalga ham xush kelg“ay! — Bobur, tovushining allanechuk
keskin pardalarda yangrab ketganini sezdi shekilli, xiyol tin
olib, vazmin ohangda so`zlay boshladi. — Rahmatli padari
buzurgvorim aytur edilar: jannatmakon imom Muhammad
Gʻazzoliy hazratlari Bagʻdod madrasasida tahsilni tugallab,
karvon bilan oʻz yurtlariga qaytar ekanlar. Yoʻlda karvonni
qaroqchi bosibdir. Qaroqchilar savdogarlarning mol-mulklarini
tortib olibdilar. Hazrati imom qaroqchiboshiga roʻbaroʻ boʻlib
arz etibdilar: «Men bir tolibi ilmman, na oltin, na kumushim
bor. Bor bud-shudim ikki sandiq kitob erdi, odamlaring tortib
oldilar. Ey marhamatlig“ sardor, amr etkim, kitoblarimni
qaytarib bersinlar. Bari bir alarning senga ham, yigitlaringga
ham hech qanday naf'i yoʻqdir». Qaroqchiboshi qahrga minib
soʻroqqa tutibdir: «Xoʻsh, alardin sehga ne naf” bor?» Imom
hazratlari benihoya taajjubga qolib: «Nechun naf yetmasin? —
deb javob beribdilar. — Axir, bu mening oʻn yil musofirlikda
riyozat chekib orttirgan ilmlarim-ku!» «Sen oʻzingni olim
sanaysanmi?» debdi qaroqchiboshi. «Ollohning inoyati bilan...»
debdilar imom hazratlari. «Yoʻq, sen olim emassan! — debdi
qaroqchiboshi. — Chindan ham fozil bir kimsa boʻlsang erdi,




kitoblaring butkul yoʻqolsa-da, parvoyingga keltirmagan boʻlur
eding. Chin olim kishining ilmi sandiqda emas, yuragida boʻlur,
uqdingmi?» Qaroqchiboshi shunday deya imom hazratlariga
marhamat koʻrsatib, sandiqlarini qaytarib berishni amr etibdir.
Ul zoti sharifga vahshiy bir qaroqchining bu yanglig malomatminnatlari gʻoyat ogʻir botibdir. Yoʻlning qoq oʻrtasidan ortga —
Bagʻdodga qarab qaytibdilar. Qaytadan madrasaga kirib, oʻshal
ikki sandiq kitobni xatmi kutub qilib chiqibdilar va barcha
egallagan ilmlarini yurak va koʻngilning qatlariga jo qilib
olgunlariga qadar madrasa ostonasini tark etmabdilar. Shundan
soʻng imom hazratlari hargiz kitobga qaramabdilar: ilm ul
zoti bobarakotning qalb chamanida yashnay boshlabdir.

Hofiz Koʻykiy butun vujudi quloq boʻlib tinglardi.

— Oqibatda, imom hazratlari ilmda shundogʻ ulugʻ
martabaga yetibdilarkim, kishilar: «Agar bu yorug" olamdan
Qur'oni sharif yoʻ“qolgudek boʻlsa, imom Muhammad
G'azzoliy qayta tiklab beradir», deydigan boʻlibdilar, — deya
soʻzini tugatdi Bobur va olimga sinovchan tikildi.

Olim ich-ichidan iztirob chekar, uning soʻzlari haq ekanini
chin dildan e'tirof etsa-da, oʻzga bir fikr xayolidan ketmas
edi: «Qilich siqqan qinga qalam sigʻmas ekan-da...» Yuragining
tubidan e'tiroz gʻ“alayoni toshib kelsa hamki, boshini quyi solib,
tasdiq alomati bilan cheklanmoqgqa tirishdi:

— Koʻp ibratomuz rivoyat ekan, olampanoh.

"Bobur shahodat barmogʻi bilan kumush lavhni asta
chertgancha hamon savolomuz tikilib turardi:

— Xoʻsh, mavlono?

— Olampanoh... — Hofiz Koʻykiyning manglayidagi
chiziqlar yanada chuqur tortdi, mulohaza yuki yelkalaridan
xarsangtosh boʻlib bosdi, andisha tig`i tiliga ko`ndalang keldi —
qiynaldi, ammo bari bir... chidayolmadi: — Shakkok qulingizni
ma'zur tuting, olampanoh, biroq, taassufki, sizni ham koʻp
donishparvar zot, ilm-ma'rifatning chin homiysi, deb
ta'riflab edilar!

Olimning koʻksini toʻldirgan bezovta ogʻriq birdan tindi,
soʻng oʻrtaga choʻmgan qaltis sukunat ichra butun vujudini
larzaga solib gursillayotgan yuragining dupuri yaqqol eshitila
boshladi.




Va banogoh... dargʻazab farmon oʻrniga momoqaldiroqdek
qahqaha yangradi. Hofiz Koʻykiy quloqlariga ishonmay boshini
bazoʻr koʻtardi-yu, koʻzlariga ham ishonmay qoldi: shohning
yuzida tabassum balqirdi!

— Borakallo, mavlono! — dedi Bobur koʻzlariga qalqqan
yoʻsh tomchilarini artib. — Dov yurakli kimsa ekansiz! Asli bu
istehzolarni sizni bir sinab koʻrmoq yoʻliga aytib edik.
E'tiqodingiz sha'ni uchun, aning pokligi uchun bizning na
savlatimizni, na davlatimizni istihola etdingiz! Bilsangiz, shu
choqqa qadar kamdan-kam odam bizning bu yoʻsin
da'volarimizga e'tiroz aytgan. Aksincha, bunday damlar aksariyat
kishi yoʻq gunohlariga ham iqror boʻlib, tavba-tazarruga zoʻr
beradur. Tasanno, jur'atingizga, mavlono! Chin fozil inson
asli shunday boʻlmogʻi lozim. Zero, odamizot iymonining
barqarorligi avvalo uning ne chogʻ mard va haqgo`y ekani
bilan oʻlchanur. Bizni qora tortib shundog“ joylardan zahmat
hekib kelibsiz, nainki, muruvvatimizni darig“ tutsak!

Hofiz Koʻykiy bori-borlig“i hayajondan titrab, qulluq qildi.

— Bizning huzurimizga ne-ne muhtaram zotlar ganju davlat
tilab, rutbayu unvon tilab qadamranjida qildilar, — deya soʻzida
davom etdi Bobur. — Lekin shu vaqtgacha kitob izlab, ma'rifat
istab kelgan kimsani koʻrganimiz yoʻq edi. Shukur tangrigakim,
alhol inoyat aylab, zoriqib koʻz tutgan kishimizning diydoriga
yetishtirdi. Har qandog“ noyob kitobimiz boʻlsa, sizdan
aylansin... Darvoqe, risolangiz nima xususda?

— Olampanoh, ne vaqtlarki Chingizxon va unung oli!
haqida bir risola bitmak orzusi koʻnglimga orom bermay keladir.
Ma'lumingizkim, bu ulug“ saltanat edi, aning takomil va
taraqqiyoti ham, tanazzulu inqirozi ham meni birdek hayajonga
soladir. Alalxusus, Chingizxon zuryodlarining taqdiri, joriy
etgan tartib va qonunlari, davlatni idora etmak usullari...
Muqoyasa ibratiga sizning mamlakatdorlik siyosatingizni ham
bir sidra nazardan kechirmoq umididamen.

Bobur unung soʻzlarini diqqat berib eshitdi.

— Gʻoyat mushkul yumushga qoʻl uribsiz, mavlono, —
dedi u. — Xayr, olloh madad bersin, yoʻlingiz oq, yoʻldo



shingiz haq boʻlsin. Illo bu bebaqo dunyoda faqat haq soʻz
boqiy qolur. Qasrlar yemirilur, saltanatlar toʻ“zar, as'asayu
dabdabalar yitar... Yorugʻ“ jahonda qirq sakkiz yil umrguzaronlik
qilib anglagan yagona haqiqatim shu, mavlono. Shunday
mashaqqatli bir ishni uhdangizga olgan ekansiz, imkonimiz
yetgan ko“makni bermoq biz uchun farzul vojibdur. Marhamat,
xonadonimizning ham, kutubxonamizning ham toʻri sizniki.
Fahmi ojizimcha, mutolaani Bahovaddin Muhammad
Juvayniyning «Tarixi jahongushoy»! kitobidan boshlasangiz
chakki boʻlmas.

Hofiz Koʻykiyning koʻzlari chaqnab ketdi:

— Men ul muborak zotning bu tabarruk asarini ne
vaqtlardan buyon izlayman, olampanoh!

— Xayr, neki izlaganingiz boʻlsa, topmoqqa biz balogardon, — deya kulimsiradi Bobur. — Valekin, bizning saltanat
xususida biror nima demoqdan ojizman. Mavlono, bu siz havas
qilg“udek barqaror saltanat boʻlmogʻiga koʻzim yetmaydir.
Bu zarurat tufaylidan parokanda elatlarning boshi qovushtirilgan bir viloyat, xolos. Umid qilamanki, soʻzlarimni
kamtarlikka yoʻ“ymagaysiz. Zero, zukko muarrixsiz, barchaga
ersa-da, sizga maxfiy emaskim, qon daryosi uzra qurilgan
saltanatning zamini hamisha omonat boʻlur!..

Ulkan saroy suv quygandek jimjit edi.

— Sizni menga xudo yetkurdi, — dedi Bobur. — Men
ham boshimdan kechmish voqealarni qogʻozga tushirib, tartib
bermak orzusida edim. Ba'zi nihoyaga yetgan sahifalar bor,
nasib etsa, oʻqib kengashurmiz.

— Bosh ustiga, olampanoh. Bu azimatingizni tangri taolo
muborak qilsin!

— Inshoolloh.

— Shul olijanob maqsadingiz koʻngildagidek oʻrinlansa,
koʻp ulugʻ ish boʻlur edi. Qandoq nom bilan atamoqqa qaror
berdingiz, olampanoh?

— Nomi? — Bobur ikki-uch daqiqa oʻylanib qoldi, soʻng
uzil-kesil bir tarzda: — Nomi «Voqeoti Bobur» boʻlur, — dedi.

— Ma'qul, olampanoh.

! «Jahongirlar tarixi»




— Siz yoʻldan horib kelgansiz, — dedi Bobur, —
toliqmadingizmi?

— Yoʻq, yoʻq, olampanoh.

— Ha-a... Toshkanddan qachon chiqib edingiz? El-ulus,
raiyatning kayfiyati nechuk? — Bobur kutilmaganda suhbat
mavzuini oʻzgartirdi. — Farkatda istiqomat qilurmi edingiz?

— Ha, olampanoh. "

— Samarqanddan quvilib, Andijondan ayrilgan
sargardon kunlarim ul manzilda bir muddat turib edim, —
deya Bobur xayolchan soʻzlarkan, tuyqusdan tovushi
hayratomuz ohang kasb etdi. — Yodimda, bir oqshom bir
yuzu oʻn oltiga kirgan kampirning kulbasida yomgʻirdan
jon saqlab edim. Koʻp umr topqon tabarruk kampir edi.
Bir ogʻasi Sohibqiron Temur zamonasida cherikka qoʻshilgan
ekan, muttasil shuni aytib so“ylar edi. Og“asini «Hindistonda
oʻlgan», deb edi. Manglayimga bitmish gʻaroyib savdoni
koʻringkim, bu kun oʻshal ko`hna kampirning tilidan
tushmagan yetti yot yurtda oʻltirib uni eslayotirman... Ha-a...
Siz bunga qay yoʻl bilan keldingiz? Xoʻ'rmuzdanmi?

— Yoʻq, olampanoh. Oloy va Qarategindan oshib Maschoh kentiga oʻtdik, andin Obigarm yoqalab, Hisor vodiysiga
tushdik.

Bobur sergak tortdi:

— Maschoh?! Gʻfalat! Yoʻqsa, Obiburdondan ham oʻtgan
chiqarsiz?

— Ha, olampanoh.

— Yo qudratingdan! — deya xitob qildi Bobur. — Axir
biz bir paytlar Kobil sari otlanganda xuddi shundog“ yo£l
tutmish edik! Siz esa, bukun goʻyo bilgandek, ortimizdan
izma-iz yurib kelibsiz. Vo ajab! Obiburdondan oshgʻan
chogʻimiz bir chashma labida toʻxtab edik. Shu chashma yoqasida
bir toshga bayt ham yozdirib edim. Banogoh koʻzingiz tushgani
yoʻqmi?

Olim afsuslanib bosh chayqadi:

— Hech, olampanoh... Ne bayt edi oʻzi?

— Hanuz xotirimdan oʻchgan emas, — dedi Bobur. —
Jonfizo baytlar edi:




Shunidam ki, Jamshidi farrux sirisht,

Ba sarchashmaye bar sange navisht:

«Bar in chashma chun mo base dam zadand,
Biraftand chun chashm barham zadand...»!

Bobur Mirzo qattiq hayratga tushgan edi. Ammo chinakam
hayratangiz ishlar keyinchalik — oradan asrlar oʻtgach sodir
boʻlib, oradan asrlar oʻtgach oshkor boʻlajagini u mutlaqo
bilmas edi.

... Ming toʻqqiz yuz ellik uchinchu yili arxeologik
ekspeditsiya Obiburdon qishlogʻidan Bobur bayt yozdirgan
oʻsha xarsangtoshni topadi. «Boburnoma»da qayd etilgan tafsilot
dalili shu yoʻsin qoʻlga kiritiladi. Lekin eng hayratlanarli nuqta
shundaki, qissamiz qahramonidan uch asr muqaddam yashab
oʻtgan shoirlar shohi — Shayx Muslihiddin Sa'diyning jonbasta
kalomidan vujudga kelgan va xushnavo shoir Mirzo Bobur,
koʻngligagina emas, balki choʻng xarsangga ham naqsh ettirib
abadiyat bagʻishlashga intilgan bu baytlar, oradan uch asr
oʻtgach, yana bir buyuk otashnafas shoir — «rus she'riyatining
quyoshi» Aleksandr Pushkinning ham yuragiga titratma soladi:
«Boqchasaroy favvorasi»ga aynan shu baytlar epigraf qilib
olinadi!

Bir-biriga gʻoyibona talpingan buyuk qalblar ana shunday
gʻoyibona diydor koʻrishadilar. Bir-biridan asrlar osha,
millatlar, til va mazhablar osha ayri yashagan uch daho
shoirning soʻ“nmas nafasi bu baytlarning mo`jizakor qudrati
tufayli shu tariqa ulugʻvor sir, tengsiz sehr kasb etadi. Vaqtning
qattol, beshafqat yellari turfa zamonlar qa'riga sovurgan
ularning jismu joni She'riyat diyorining boqiy bagʻrida yagona
vatan topadi...

Bu hayot chashmasi qoshiga biz kabi juda koʻp kishilar
keldilar, tiriklik nash'asiga g“arq boʻlib, o`ltirdilar, soʻng birbir abadiy yoʻqlik sari ketdilar.

Bukun chashma labida biz zavqu safoga toʻlib oʻltiribmiz.

Bizdan avval oʻtganlarning barchasi ketdi.

1 Eshitdimki, qutlug" tabiatli Jamshid bir buloq boshida toshga shunday
deb yozdiribdi: «Bu chashma qoshiga koʻplar biz kabi kelib o'ltirdilar, biz kabi
ketdilar va yoʻq boʻldilar».




Bizdan keyin kelguvchilarning ham barchasi ketajak.

Bizning ham azaliy qismatimiz shu.

Hammamiz keturmiz — istisnosiz, istig'nosiz. Bu chashma
qoshida na jismimiz, na ruhimiz sobit qolur. Faqat, qachondir,
qaydadir oʻrtangan yurakning oʻrtangan tili bilan bir haq
soʻz ayta olgan boʻlsak, yolgʻiz shu so“zgina zamonlar suroniga
boʻy bermay, asrlar osha, millatlar, til va mazhablar osha
haqqa tashna, oʻrtangan bir yurakka yetib bormog'i ehtimol...

Qayda u — oʻsha Oʻlmas soʻz?..

uu.

Hofiz Koʻykiy Boburning ragʻbati tufayli zo`r havas va
ishtiyoq bilan ishga kirishdi. Olimning boshdan kechirmish
uqubatlari shoh kutubxonasining ostonasidan ichkari hatlashi
bilanoq butkul unut boʻldi. U ko`hna qoʻlyozmalarning
sargʻaygan sahifalarini koʻz nuri va yurak qoni bilan munavvar
etib, tarixning unutilgan, chalkash soʻ“qmoqlari orasidan
Haqiqat vodiysi sari eltuvchi chagʻir toshli yagona yoʻlni
izlashga tushdi...

Bobur ilk uchrashuvdayoq musofir alloma siymosida ota
yurtdan duoi salom keltirgan mehmonni emas, balki ulkan
tafakkur sohibini koʻrdi, ahli donish bilan suhbatni har
qanday vaqtichogʻliqdan afzal bilgani sababli, uni har oqshom
huzuriga chorlab, doʻstona izzat-ikrom va lutf-karamlar koʻrsata
boshladi. Hofiz Ko`ykiy suhbat asnosi buyuk hukmdor
qarshisida oʻtirganini deyarli unutib qoʻyardi: Bobur Mirzoning
teran salohiyati, favqulodda tiniq hofizasi, fikridagi mantiq
qudrati unga umrini yolgʻiz ilmu fanga baxsh etgan,
mubohasada benazir nuroniy allomani eslatar edi...

ut

Tun. Olam farogʻat ogʻushiga choʻmgan. Saroy etagidagi
qator xos hujralardan birining darichasida miltillayotgan tanho
chiroq shu'lasigina poyonsiz zulmat saltanatiga tahdid soladi.

Yelkasiga yengsiz jubba tashlagan Hofiz Ко"уКу
mutolaadan tolgan koʻzlarini bir zum qogʻozdan uzib, asta




devorga suyandi. Manglayini siypagancha darichadan tashqariga
tikildi. Osmonning kaftdek burchi oqarib koʻrinardi.

Kecha oqshom suhbat boqe” boʻlgach, Bobur unga bir
ju'z qogʻoz uzatib, sekin kulimsiradi.

— «Vaqoe'»mi, olampanoh?

— «Vaqoe'».

«Vaqoe'»ning qudratli sehri Hofiz Koʻykiyning aqlu
hushini tamoman maftun etgan edi. Boburning ulugʻvor,
shavkatli siymosi olimning koʻz oʻngida satrma-satr yuksalib
borardi.

Uning nigohi yana qogʻoz betida kezishga tushdi.

«Fargʻonaning janubi tarafidagi qasabalardan biri Andijondurkim, vasatta voqe” boʻlibtur, — deb yozardi Bobur
sogʻinchdan oʻrtanib. — Andijon eli turktur. Shahar va
bozorisida turkiy bilmas kishi yoʻqtur. Elining lafzi qalam
bila rosttur. Aning uchunkim, Mir Alisher Navoiyning
musannafoti bovujudkim Hiriyda nash'u namo topibdur, bu
til biladur...»

Osuda, orombaxsh tun. Besar oy koʻkdan ma'yus termiladi.
Bogʻda mastona hidlar gurkiraydi. Yurak allaqanday ismsiz
tuygʻulardan ohista orziqadi. Olim mijjalarini yumgan koʻyi
ana shu ismsiz tuygʻuga ism topmoqqa tirishadi: nima bu —
sogʻinchmi, anduhmi, hasratmi? Balki ushbu goʻzal lahzalarning
endi aslo takror boʻlmasligini, daqiqalar hosilasi — umrning
bebaqoligini yana bir karra anglagani tufayli koʻngil pinhoniy
iztirobda sirqirayotgandir?s

Olim xoʻrsinib qoʻydi, qalam oq qogʻoz uzra shodon yugura
boshladi:

«... Koʻp vaqt hazratning fayziyob suhbatlaridan bahramand boʻlib, ushmundoq gʻarib holni fahm etdimki, hazrat
Sohibqiron Amir Temur Koʻragoniy va jannatmakon Mir
Alisherga birdek ulugʻ“ e`timod bog`lagʻon edilar, alarning qutlug”
nomlarini hargiz tildan qoʻ“ymasdilar. Hazrati Mir hayotligida
diydor nasib etmaganini muttasil taassuf bila soylar edilar...»

U qalamni lavhning bir chetiga qo`yib, oʻyga toldi. Suronli
zamonlarning shiddatvor toʻlqinlarida sarosar suringan, oʻz
diliga behad yaqin bu ikki buyuk zot — Mir Alisher Navoiy
va Zahiriddin Muhammad Bobur haqida oʻylab ketdi.




... Hayot ularning diydor koʻrishuvini xush koʻrmagan
edi. Ular to tirik ekanlar, bir-birlari sari mislsiz ixlos va ishtiyoq
bilan talpindilar. Ikkisining ham qalbida bir-biriga aytilishi shart
va muqarrar boʻlgan juda koʻp gaplar pinhon qoldi.

Va faqat oʻlim, shafqatsiz, odil olimgina ularni dafatan
yaqinlashtiradi — ular yagona bir zamin tuprogʻida, birbirlaridan bor-yoʻgʻi yuz ellik chaqirim masofa narida, birbirlaridan butkul bexabar mangu maskan va farogʻat topadilar,
ularning boqiy va mardona ruhi yulduzlarga toʻlgan yagona
osmon ostida beorom keza boshlaydi.

Yuz ellik chaqirim!..Yovqur, oʻktam chavandoz bu
masofani uchqur tulporda ikki kechayu kunduzda bosib
oʻtmog£ʻi tayin. Ammo oradan asrlar oʻtsa hamki, ular shu
manzilga abadiyan mute” boʻlib qolaveradilar, bir-birlarining
istiqbollariga hech vaqt peshvoz chiqa olmaydilar va qalblaridagi
bir-birlariga aytilishi shart va muqarrar boʻlgan juda koʻp
gaplarni hech qachon ayta olmaydilar...

Biroq Hofiz Koʻykiy — Movarounnahrning zukko
allomasi, qismatning bu turfa savdolaridan hali mutlaq bexabar
edi. Nogahoniy, notanish bir gʻalayon olimning koʻksini
tuyqusdan hayajonga toʻldirdi. Shu lahza Boburni koʻrgisi,
dilidagi g'aroyib tuyg`ular haqida unga so`zlagisi keldi, qalbini
chulg“agan va oʻzi ham anglab yetmagan bu gʻalati hislarni
faqat shu zakiy zotgina tushuna olishiga chin yurakdan ishondi.

Ammo bu ayni paytda roʻyobga chiqmogʻi mushkul bir
istak edi. Bu vaqtda Zahiriddin Muhammad Bobur Mirzo
ulkan saltanatning ulkan tashvishlari bilan mamlakatning
janubiy viloyatlarida ikki kundirki, behalovat kezib yurardi.

Olim oʻrnidan yengil qoʻzgʻalib tashqari chiqdi, ayvonning
naqshinkor ustuniga suyangancha nimtatir oqish tusga kira
boshlagan mashriq tomon tikilgan koʻyi sas-sadosiz turib qoldi.

Tong yaqin edi. Hofiz Koʻykiy Hindiston tuprogʻida bedor
qarshi olayotgan oʻn ikkinchi tong yorishib kelardi.

uu.

Bogʻi Nurafshon — yer yuzining jannati — sirli farogʻat
va shukuhga toʻlib shovillaydi.



Hofiz Koʻykiy bu dilkash maskanga birinchi kundanoq
qizg'in mehr qoʻydi. U kun boʻyi goh kutubxonada, goh
hujrasida mutolaadan bosh koʻtarmay oʻtiradi, oqshom tushib,
qosh qoraya boshlagach, adoqsiz bog` sahnida xayolkash kezib,
horgʻinlikni butkul unutadi.

Shunday oqshomlarning birida u Bobur Mirzoga duch
kelib qoldi.

Bogʻ etagida, azim shamshod va dafna daraxtlari orasida
qad koʻtargan muazzam toqi ravoqda Bobur yolgʻiz oʻltirar
edi. Umrining soʻnggi yillarida u saroydagi xushchaqchaq suron
bilan toʻla bazmu tomoshalardan sovigan, jon olguvchi hind
raqqosalarning sitamkor ishvalari ham, bulbuligo“yo shoirlarning shon-shuhrat koʻyida oʻrtanib aytguvchi dilrabo baytlari
ham endi koʻngliga zavq bag`ishlamas edi. U koʻp vaqtini
koʻzdan yiroq, xilvat shu toqi ravoqda tanho oʻtkazar, ahyonahyon, hushi kelgan chogʻlardagina Yusufiyni chaqirib, chogʻir
buyurar edi. Bunday paytlarda Bogʻi Nurafshonga teran sukunat
choʻkar, olampanohning dardmand, miskin kayfiyatini sezgan
saroy ahli, mulozimlar un chiqarmaslikka tirishar edilar.

Hofiz Ko`ykiy Boburni qattiq xayol ogʻushida koʻrib, sekin
iziga qaytmosqchi boʻldi. U qizg`ish qum sepilgan yo“lkadan mo'jaz
xiyobonga burilganida, ortidan Boburning:

— Mavlono, marhamat qilgʻaylar! — degan sarhush ovozi
eshitildi.

Toqi ravoqda, qizil sandal og“ochidan ishlangan pastak xontaxta
ustidagi oltin barkashda munaqqash koʻzachalar, nafis chinni
piyolalar tizilib turar edi. Hofiz Koʻykiy ohista ta'zim qilib,
poygakka tiz choʻkdi.

— Istirohatmu? — Bobur koʻzlarini qisgancha kulimsirab
unga qaradi.

— Ha, olampanoh, bu kun oqshom gʻoyat latif...

— Ha-ha... — Bobur bosh irgʻadi. — Latif, latif...

Xiyla vaqt soʻzsiz-sadosiz qoldilar. Quyosh bog“ ortida
jimirlab oqayotgan Jamna suviga zar kokillarini yuvmoqda
edi. Nihoyat, Bobur intihosizdek tuyulgan jimlikni buzib:

— Oʻshning oqshomlari ham koʻp soʻlim, tarovatli boʻlur, — dedi.

Hofiz Koʻykiy bosh irgʻab qoʻydi.




— Bu olamda men kezmagan yurt kam qoldi, — deb davom
etdi Bobur oʻychan ohangda. — Ne-ne goʻzal maskanlarni
zabt etmadim! Lekin hech qayda Oʻshdek latofatlig` bir viloyatni
koʻrmadim...

U xayolga choʻmgancha tagʻin jim boʻlib qoldi.

— U yerda bir ustuvor tog“ бог, Вагодко"Н derlar. Men
Oʻshni olganimda — tarix toʻqqiz yuz ikkida — tangri taolo
inoyati bilan ushbu togʻning tumshugʻida bir ayvonliq hujra
soldim... Tamom shahr va mahallot oyoq ostida edi. Hanuz
oʻsha hujra koʻz o'ngimdan ketmaydir. Ayniqsa, shu kunlar...
Qani edi, inon-ixtiyorim oʻzimda bo`lsayu besh kunlik
gunohkor umrning qolganini oʻsha hujrada oʻtkarsam! — deya
tuyqusdan shivirladi Bobur.

Hofiz Koʻykiy unga hayronalik bilan qaradi. Bobur goʻyo
suhbatdoshini unutgandek parishon oʻltirar edi.

— Ming taassufki, dard bor, darmon yoʻq. — U ogʻir tin
oldi. — Saltanat shunday bir tilsim ekanki, mavlono, uni
qoʻlda tutmoq uchun kishi avvalo qoʻlidagi inon-ixtiyoridan
xalos boʻlmogʻi lozim ekan...

Hofiz Koʻykiy nima deyarini bilmay qoldi.

— Meni «sohibqiron», «yetti iqlimning shamsi anvori»,
«shahanshohi olam», deb koʻklarga koʻtaradilar, — deya
hasratli tovush bilan soʻzlardi Bobur. — Lekin biror kimsa
bilmaydiki, men ham asli shu yogʻoch taxtga qaramman,
mana shu yaltiroq tojga qulman... Tllo, har bir banda faqat
ollohgagina qul emas.

Olim birdan qizarindi. Axir, u ham Boburni necha dafa
takror va takror ayni oʻsha soʻzlar bilan madh etmaganmidi?
Lekin azal-abad shunday boʻlgach, unda ne ixtiyor? Chindanda, mushkul muammo bu: axir hukmdorni inson insonni
ataganidek, «birodar» yoxud «ogʻa», yoxud «ini» deb atab
boʻlmasa!..

Demak, bu soʻzlarni u har safar botiniy istehzo va
ijirg'anish bilan tinglar ekan-da...

Hofiz Koʻykiy hindlar Boburga «qalandar shoh» deya nom
berganliklari bejiz emasligini dafatan angladi.

— U yurtlar endi bizga harom... — Bobur qoʻlidagi
piyoladan paydar-pay boda sipqarardi. — Olmaning sarxilini



qurt yermish. Yurt buzgʻuvchi, badfe'l, boyqush shohlarga
qoldi u viloyatlar... Alarning aqli boshidagi tojidan hargiz
tashqariga chiqmagʻay. Yoʻqsa, birining etini biri yeb, yurtini
g“animga berarmidi?

Olimning vujudiga simobdek titroq yugurdi. «Alarning aqli
boshidagi tojidan hargiz tashqariga chiqmag'ay...» Boburning
sarmast, ammo ma'nodor soʻzlari uning yuragida ilhom oʻtini
yoqdi — shu bir jumla ne vaqtdan buyon toʻxtab yotgan
asariga najotbaxsh koʻprik boʻlib tushuvi muqarrar edi...

U olampanohdan tezroq ijozat olib qo`zg`alish istagida
oʻrtana boshladi.

Yana sukunat choʻkdi. Hofiz Koʻykiy na bu osoyishta,
dilbar sukunatni, na oʻyga tolgan Boburning xayolini buzishga
jur'at etardi.

Bobur botib borayotgan quyoshdan koʻz uzmay o£tirarkan, bir payt allanarsa yodiga tushgan kabi eshitilareshitilmas shivirladi:

— Moli vofir, eli kofir, yoʻl yovuq...

Hofiz Koʻykiy birdan sergak tortib, Boburga yalt etib
boqdi.

— Sharq sori gar yiroqtur, ul yovuq, — deya bosh
chayqadi Bobur va jimib qoldi.

Hofiz Koʻykiy lol qotgan edi: karvonsaroy, Baxshiturk,
chog£ir...

U fikrini yigʻib nimadir deyishga ogʻiz chogʻladi-yu,
botinolmadi: suhbatdoshining qiyofasidagi horgʻin iztirobni
koʻrib, hozir har qanday soʻz ortiqcha ekanini payqadi.

— Mavlono... — Bobur tuyqusdan unga oʻgirildi. — Siz
koʻp mushkulotlarni kechirgan sohibi aqlsiz. Men sizdan yana
bir soʻroq soʻrasam maylimi?

— Bosh ustiga... — Olimning birdan tili tutildi, soʻng
jur'atsizgina: — Bosh ustiga, olampanoh, — dedi.

— Mana, siz... Yoʻq, ollohning har bandasi goh hud,
goh behud tushlar koʻrur. Tushda kishiga koʻp biliksiz narsalar
ayon boʻlgʻusidir. Shunday emasmi, mavlono? Ammo mening...
Ne vaqtlarkim, men muttasil bir tush koʻrib mazmunini
anglamoqdin ojizman. Tunlar ba'zan yakkash bir yoʻsin
manzara namoyon boʻlur, oʻsha Farkatda koʻrganim — toshqin




soy hududsiz bir dengiz kabi ayqirib yotadi. Suv betini yupqa
muz bosgan. Qo`limda aso, muz uzra shitob ila qaygadir yelib
boraman. Har qadam qoʻyganimda oyogʻim ostida muz qirsqirs ushalar, muz har qisirlaganda yuragim qalqib-qalqib
ketar... Na dengizning poyoni bor, na yoʻlimning, vahm ichra
qaro terga botib tentib yuraman. Sahar chogʻi hushim
boshimdan uchib, ne vaqt hayronu parishon oʻltiraman. Soʻng
arkoni davlat, munajjimlardan ta'bir soʻrayman. «Olampanoh,
muborak nazaringiz tushgan ul kanora, inshoolloh, saodat
sohili boʻlur», deydilar...

Mag`ʻribdan shamol turdi. Gullarning boshi egildi.
Quyoshning soʻnggi jilvasi toqi ravoqning gulgun naqshlarini
yalligʻlantirdi.

— Saodat sohili! — Bobur yoniq bir xoʻrsinish bilan
xitob qildi. — Qayda u? Qay baxtiyor kimsa unga yetibdir?

Hofiz Koʻykiy hanuz some?” boʻlib oʻtirarkan, lablari
beixtiyor shivirladi: «Darhaqiqat, qayda u? Bu rub'i maskunda
saodat istagan banda hech vaqt uning chin diydoriga
erishurmikan? Dunyoni zir titratgan jahongirki unga yetmagan
ekan...»

— Koʻp allomalardan, ulamoi. kiromlardan soʻroqladim:
«Qayda u?» Koʻngil tingudek bir javob topmadim, — deya
davom etdi Bobur. — Goh aytdilarki, u chogʻir dengizining
qirgʻogʻida, goh dedilarki, ma'rifat daryosining kanorasida...
Goh esa uqtirdilarki, savob ummonining sarhadlarida...

Hofiz Koʻykiy dilidagi gap tiliga qay yoʻsin qalqib
chiqqanini bilmay qoldi:

— Saodat sohili — vatanda, olampanoh...

Bobur birdan yalt etib qaradi. Shohning sarhush
koʻzlarida nogoh oʻkinch koʻlankasi paydo boʻlganini
koʻrib, Hofiz Koʻykiy g'ayrishuuriy tarzda unung dilidagi
bitmas jarohatga tig“ tortganini payqadi-yu, xijolat chekib,
yerga tikildi.

Ufq quyoshni o`z bagʻriga dafn etdi. Bulutlarning koʻksi
qonga toʻldi. Olisdagi togʻlar unsiz faryod chekdi.

Yorug“ olamda bu faryodni muazzam toqi ravoqda oʻz
xayollariga gʻarq boʻlib oʻtirgan ikki kishidan bo`lak biror
kimsa eshitmadi...




Ertasi oqshom Bobur uni odatdagidek yana huzuriga
chorladi. Bu kun uning kayfi chogʻ koʻrinar, kechagi mahzun
oʻylaridan asar ham sezilmas edi. U fiqhning ba'zi bir
masalalari yuzasidan olimdan fikr soʻradi, soʻng “Voqeoti
Bobur”ning yangi sahifalari xususida soʻz ochdi.

Vaqt shomga yaqinlashganda yirik lashkarboshilaridan biri —
amir Sulton Muhammad Doʻldoy kirib bosh egdi:

— Olampanoh, shahnatun najaf Humoyun Mirzodin
chopar keldi!

— Xoʻsh? — Bobur oʻtkir koʻzlarini amirga qadadi.

— Humoyun Mirzo kecha oqshom muborak huzuringiz
sari otlangan ekan. Biroq tonglasi Junpurda boshi buzug“
hindilar yana isyon koʻtarmishlar. Humoyun Mirzo zudlik bilan
madad tilaydir.

Bobur bir zum oʻylanib qoldi:

— Ha... Xoja Kalon qayda?

— Xoja Kalon hali Bangoladan qaytgani yoʻq edi.
Olampanoh ijozat etsalar, turkman navkarini olib, hoziroq
yoʻlga chiqur edim.

Bobur bosh irgʻadi:

— Ma'qul. Otlaning. Faqat Gʻiyosiddin qoʻrchiga yetkazing:
Qandahor yoʻliga kishi chiqarsin. Hasan Alining bir toʻp
yigitlarini andin olib Lohurga yubormoq darkor.

— Lohurga?

— Junpur rojasi Lohur begining qaynisi boʻlur. Maqol
borkim, oʻzingga ehtiyot boʻl-u, qoʻshningni oʻg'ri tutma.
Bas, ehtiyotkorlik hech kimsaga ziyon keltirgan emas.

— Boshim bilan, olampanoh!

— Olloh yor boʻlsin. — Bobur kaftlarini fotihaga ochdi. —
Omin yo rabbil olamin!

Sulton Muhammad Doʻldoy yuziga fotiha tortdi-da, eshikka
yoʻnaldi. U boʻsagʻaga yetganda Bobur:

— Amir Sulton Muhammad! — deb chaqirdi yangroq
tovush bilan. — Bir lahza sabr eting! Humoyun Mirzoga
amrimizni yetkazingkim, toki faqat aql va tadbir bilan ish




koʻrgay. Uqdingizmi? Sizdek sohibtajriba kishiga hech bir
oʻrgatgulik yeri yoʻqtur.

Sulton Muhammad Do`ʻldoy taajjub bilan ostonada qotib qoldi.

— Nechun tagʻofillanasiz? Anglamadingizmu? Bu safar
ham Balodardagidek qirgʻin-qiyomat qoʻpmasin, deyman!

Amirning silliq miyiqlari asabiy pirpiradi:

— Amringiz vojib, olampanoh, ammo bu sodiq qulingizning fikri ojiziga ham quloq bersangiz: buzuq boshlarning
davosi — yolgʻiz qilich!

Bobur keskin bosh chayqadi:

— G'alat soʻylaysiz, amir Doʻ“ldoy! Mamlakatdorlikda
har bir ishning o“z mavridi bordir. Siz bu yurtda bugun bir
boshni uzsangiz, erta sizga qarshi ikkisi bosh koʻtaradi. Soʻng
unutmangkim... — U bir lahza tin olib ta'kidladi: — «Muruvvat
va mardi peshi xoliq va xaloyiq mahmud ast»! Bu hikmatni
kim lutf etgan, bilurmisiz?

— Olampanoh...

— Sohibqiron Amir Temur Koʻragoniy! — dedi Bobur
oʻktam bir gʻurur bilan va suhbatga yakun yasagandek, oʻrnidan
turdi. — Xoʻp, ijozat, boring. Soʻzlarim qulogʻingizda boʻlsin!

kat

Oradan uch hafta oʻtdi. Humoyun Junpurdan zafar
qozonib qaytdi. Agra shavkatli bir ruhga chulgʻ“andi.

Bir tong Hofiz Koʻykiy dilg“ash boʻlib uygʻondi. Bomdod
namozidan soʻng ham koʻngli yorishmadi. Tunda koʻrgan
allaqanday aloq-chaloq tushini esladi, joynamoz ustida oʻltirgan
koʻyi ta'bir izladi.

Tushiga rahmatli Binoqul kiribdi: qoʻllarini fotihaga ochib
turgan emish.

«Arvohi chirqillab yuribdimikin? — deya ezildi Hofiz
Koʻykiy. — Balki haqiga duoi fotiha lozimdir... Umidvorumsinganlar ozmidi, axir?»

Shu oʻy barobari qalbida sogʻinch tuydi, saldan keyin
sogʻinch tuygʻusi aybdorlik hissi bilan almashdi.

! «Insonparvarlik va mardlikni olloh ham, xalq ham ulug'laydi».




Binoqulning bevaqt oʻlimiga u ham beixtiyor sababkor
emasmi? Nega xudoning bir moʻmin bandasini yoʻldan
ozdirdi? Axir, oʻshanda yigitni bu xatarli orzusidan qaytarsa
boʻlmasmidi? Oʻshanda bir muslimning padari bilan diydor
topishuviga ko“maklashay, harna savob deb, oʻylagan edi. Endi
batafsilroq mulohaza qilib qarasa, ota diydori Binoqulga bir
bahona ekan, xolos. Axir, u bedarak ketgan otasidan koʻra
koʻproq Boburshoh haqida yonib soʻzlamasmidi? Bobur
Mirzoning jonbasta g`azallaridan koʻra koʻproq jangu jadallari
tarixiyu muzaffar jahongirlik ta'rifini so“rab-surishtirmasmidi?
Nega oʻshanda manglayi qora bu gʻofil yigitni o`zining uqubatli
yoʻliga hamroh, chigal qismatiga hamdam etdi? Chin saodat
olis togʻu toshlar ortidagi begona yurtda emas, balki ilgidagi
ikki tanob yeriyu kosiblik do“konida ekanini u gumroh kimsaga
uqtirmadi? Ne boiskim, Binoqul Boburshohga bu qadar ixlos
qoʻygan edi?..

Nonushta chogʻi ham shi andishalar xayolidan nari
ketmadi. U hujrasidan chiqib, asta kundalik mashgʻulotlariga
otlanganida, mulozim kelib, huzuri muborakka — shoh qabuliga taklif etdi.

Bobur uni shu paytgacha hali biror marta ertalabdan
yoʻqlamagan — oqshomlarigina suhbatga chorlar edi. Olim
kutilmagan taklifdan taajjublanib, saroy sari yoʻl oldi.

Devonda Bobur negadir yolgʻiz, arkoni davlatdan hech bir
kimsa koʻrinmas edi. Hofiz Koʻ`ykiy ta'zim ado qilib, ko`rsatilgan joyga oʻltirarkan, Bobur unga sinchkov nazar solib:

— Ustingizdan shikoyat bor, mavlono, — dedi.

Hofiz Koʻykiy azbaroyi gangiganidan talay vaqt tili kalimaga
kelmay qoldi.

«Yo rabbano! Quruq tuhmatdan o`zing asra!»

Nihoyat, yurak yutib, boʻgʻiq ovoz chiqardi:

— G'ofil qulingizdan ne gunoh sodir boʻ`libdir, olampanoh?

— Gunoh shulkim, — dedi Bobur qat'iy ohangda, — bakovullarimiz sizdan qattiq ranjibdirlar: tortgan taomlaridan loaqal
bir luqma tanavvul etmas emishsiz. Shu gap chinmi, mavlono?

Hofiz Koʻykiyning vujudi zirillab boʻshashdi.

«Xayriyat!»

Кю



— Ha, olampanoh, — dedi u bosh irg'ab.

— Sabab? — deb soʻradi Bobur chimirilib.

— Sabab... Olampanoh, xotiringizga bad gumonlar kelmasin,
bakovullaringizda ham, taomlarda ham hech bir ayb yoʻqtur, —
dedi olim ohista tin olib. — Alardin tanavvul etmasligimning
boisi shundakim, men tutmish tariqat yoʻli bunga imkon bermaydir. Ma'lumingizkim, maqomati naqshbandiyaga binoan,
oʻzganing minnatisiz, o`zganing mehnatisiz, o`z mehnati bilan
topilgan narsagina kishiga halol sanalur...

Bobur birdan soʻzsiz qoldi, sukutga choʻmdi.

— Xoʻp, bu uzringizni inobatga olaylik, — dedi u nihoyat,
hamdardona bir yoʻsinda. — Lekin sizning koʻcha-koʻylarda
suv tashib, yer supurib yurishingiz oʻz sha'ningizga ham,
bizning sha'nimizga ham yarashmas. Og`ziga kuchi yetmagan
mardum aytmasmiki, musofir mehmonini sig“dirmabdir, deb?

Hofiz Koʻ`ykiy xijolat chekib kulimsiradi:

— Koʻngil toʻgʻri boʻlgach, mardumning har ne gapsoʻzi hech emasmi, olampanoh?

Bobur yana uzoq oʻyga toldi.

— Xayr, mayli, biroq xizmatingizga berilgan mulozimlarni
joʻnatib yubormoq na hojat erdi?

— Olampanoh... — dedi olim qoʻlini koʻksiga qoʻyib.—
Oʻtinib soʻ'raydirmen, bu harakatlarim zinhor noshukurlik
deb baholanmasa... Nachora, bu notavon banda mulozim
saqlamoqqa qodir emas. Men — bir olloh quli, bas, o`zim
qul bo`lganim holda, yana qay yoʻ“sin qul saqlamoqqa haddim
sigʻsin?

— Nechuk xotirimdan faromush boʻlibtur? — deya bosh
tebratdi Bobur. — Axir: «Qachon bu bandalig“ xojalig" bila
rost kelur?!» Shunday emasmi, mavlono?

— Haqqasti rost, olampanoh.

Gap-soʻz tugagandek, har kim oʻz fikr-oʻylariga g'arq
boʻlgandek edi. Bir payt Hofiz Koʻykiyning qulogʻiga allaqanday
hasratli, shikvakor shivir chalindi:

— Unda bizning ahvolimiz ne kechur, mavlono?

Olim boshini koʻtarib, Boburning mubham iztirob
choʻkkan koʻzlarini koʻrdi, koʻrdi-yu botinib qarayolmadi.

— Labbay, olampanoh?


www-:ziyouz.com kutubxonasi

— Bizning ahvolimiz ne kechur? — Shohning sezilarsezilmas taassuf ohangi zohir ovozi asta titrab ketdi.

Hofiz Koʻykiy shoshib:

— Sizning yoʻrigʻ“ingiz boʻlak, olampanoh, — dedi.

— Nechun, mavlono? Yoinkim, tangriga bandalikni bizga
ravo koʻrmaysizmi?!

Yana ezgin jimlik, yana bezovta sukut...

— Gohi damlar ozodavash darvish boʻlgim keladi, —
deya nogoh tilga kirdi Bobur. — Barchasiga etak silkib, «Hayyo
huyt!» deb oyoq yetguncha ketsam, deyman... Mundin ikki
yil muqaddam Chandara otlig“ bir viloyatda boʻlgʻon qattiq
chopqindan soʻng shu xayol xotirimgʻa bot-bot keladigan boʻlib
qoldi. Ul qattol bir jang edikim, toʻkilgan qon daryo boʻlib,
murdalar esa oʻshal daryoda xas-choʻp boʻlib oqqan edilar.
Tangri bizga yana bir bor inoyat qilib, qoʻ“limiz baland kelgan
edi. Chopqindan soʻng barcha beklar bazmga yigʻilib, zafar
nash'asidan toʻlib-toshib soʻyladilar: kim fillar podasini
taloto“p etgan, kim zarbzan palaqmonlarni g“animning o`ziga
qarab oʻq otmoqqa majbur qilgan... Men esa bir soʻz demay
oʻltirardim, parishon, aftodahol. Koʻz oʻngimda sodir boʻlmish
qoʻrqinch bir jasorat aqlu hushdan tamom ayirgan edi: juvongʻor
qurshovida qolgan qal'a devori ostida hindi askarlari navkarlarimiz
zarbidan bir-bir qirilib bitdilar, axiri, o'n besh nafar yov askari
muqarrar bandilik xavfida qoldi. Shu chogʻ alardin biri agʻdarilib
yotgan aroba uzra chiqib, qilich yalongʻochladi, boshqa oʻn toʻrt
nafari bir-bir kelib qilich tig`iga boshlarini tutib berdilar... Nihoyat,
qilich tutqon navkar qoʻynidan dudama xanjar chiqarib, oʻz
koʻksiga sanchdi... Alarning jasoratigʻa sidqidildan tong qoldim. Va
soʻngroq gunohkor dilimga sitam kirdi.

Hofiz Koʻykiy, qarshisida koʻngil yorib istigfor keltirayotgan muztarib bu kimsaga ich-ichida ollohdan shafqat va
muruvvat tilar edi.

— Angladimki, bu oʻlkada alarning yolgʻiz jismlarini
boʻysundira olur ekanman, ruhlarini itoat ettirmakka hargiz
qudratim yetmas ekan... Va yana angladimki, alar o“z yurtlaridan
tiriklayin judo bo“lmoqdin koʻra oʻlimni afzal koʻrdilar. Men esa,
ne yuz qarolig'kim, oʻzga yurtni oʻz yurtimdan afzal bildim...

Boburning miskin kayfiyati olimga ham yuqdi. Toʻsatdan



olis tog“ etagidagi qishlogʻini, kitoblarga toʻla hujrasini benihoya
sogʻinganini his etdi, hoziroq yo`lga otlangisi keldi.

— Qaytgim keladir, mavlono! — dedi Bobur toʻliqib. —
Ammo imkon qayda?.. Siz bilan koʻrishganimdan buyon gʻarib
bir xayol tunu kun tinim bermaydir: ul viloyatlarni endi zoʻru
zarb bilan ola bilmasmen. Xayr, olayin ham. Lekin dastimdan
shuncha sitam koʻrgan ona yurtimga yana sitam oʻtkazamanmi?..
Yoʻq, balki oʻzga chora izlab koʻrmoq darkordir. Rozimen,
kindik qonim to“kilmish yurtga shohlik minnatidan xalos boʻlib,
qalandar libosida qaytay...

Yana dilgir sukunat hukm surdi. Bobur tuyqusdan quyi
egilib, sirli tovush bilan shivirladi:

— Mavlono... Yoʻlga birga otlansak, ne deysiz?

Hofiz Koʻykiy Boburdan har ne soʻz kutsa kutgan, biroq
uning bunday nogahoniy kengash tilashini hargiz xayoliga
keltirmagan edi — es-hushidan ayrilgandek angrayib qoldi.

— Nechun jimsiz, mavlono? — dedi Bobur oʻrtanib. —
Soʻylang, bir soʻz deng!

— Olampanoh... — Olim nochor tin oldi. — Saltanat ne
boʻlur?

Bobur parishon qoʻl siltadi:

— Eh, saltanat... Ne boʻlsa — ollohdan! Shu saltanat
minnati umr bo`yi oyogʻimga kishan boʻldi, murodimga —
gʻov. Lekin... — U kuchlanib oʻrnidan qoʻzgʻalib qoʻydi. —
Lekin endi bir zoʻr bilan jahd qilurmenu bu kishanni tilkatilka eturmen!

Shu payt xosxonaga nafis shohi koʻylak ustidan yoqutrang
zarbof kamzul kiygan yetti-sakkiz yoshlar chamalig“ durkun
qizaloq — Gulbadanbegim yugurgancha kirib keldi. Otasi
huzurida begona kishi borligini koʻrib, poygakda bir dam
toʻxtadi, soʻng boshidagi nimpushti harir ro“molini tuzatib,
ta'zim bilan salom berdi.

— Vaalaykum assalom, ona qizim, — dedi Bobur chehrasi
yorishib. — Keling?

— Begimlar kanizlar bilan bayt aytayotirlar, padari
muborak, — dedi Gulbadanbegim tuygʻun koʻzlari chaqnab. —
Soz chalib oʻyin qilayotirlar. Men tinglab o`tirib edim, nogoh
bir ruboiyni yod oldim.




— Borakallo zehningizga, ona qizim! — dedi Bobur
jilmayib va Hofiz Koʻykiyga qarab qoʻydi. — Qani yoʻqsa
eshitaylik, ne ruboiyni yod oldingiz ekan?

— Siz bitmish ruboiyni, padari muborak.

— Qani?

Gulbadanbegim biyron til bilan burro-burro oʻqiy ketdi:

Tuz oh, Zahiriddini Muhammad Bobur,
Yuz oh, Zahiriddini Muhammad Bobur,
Sirrishtai ayshdin koʻngulni zinhor

Uz eh, Zahiriddini Muhammad Bobur.

Bobur, koʻngli erib, qizini bagʻriga bosdi, manglayidan,
yuz-koʻzlaridan suyib oʻpdi.

— Ilohim, tangri oʻz panohida asrasin sizni, — dedi. —
Hofizangiz durust, ona qizim. Faqat juz'iy bir sahv qildingiz,
mayli, hech boqisi yoʻqtur.

Gulbadanbegim loladek qizarib, otasiga hayron boqdi:

— Qay nuktada, padari muborak?

— «Sirrishtai aysh», deb oʻ“qidingiz. Bu ma'ni forsiyda asli
«sarrishtai aysh» boʻlur, ya'nikim, «kalavaning uchi» demakdir, — dedi Bobur kulimsirab.

— Begimlar ham, nozimalar ham hali men aytgandek
oʻqib edilar, — dedi Gulbadanbegim xiyol taraddudlanib.

— Begimlar ham, nozimalar ham shundogʻ“ oʻqigan boʻlsalar, — deb kuldi Bobur, — u holda, kalavaning uchi xoʻb
chuvalgan ekan!

Hofiz Koʻykiy beixtiyor kulgiga qoʻshildi. Gulbadanbegim
ham qoʻ`ngʻiroqdek tovush bilan kulib yubordi.

— Yoʻq, men borib aytay, kalavaning uchini topib
olsinlar, — dedi u va yugurgancha chiqib ketdi.

Bobur uning ortidan termilib qolarkan, lahza oʻtmay,
koʻzlaridagi mehr oʻrnini anduh egalladi.

— Mana, mavlono, — deya xoʻrsindi u olimga yuzlanib, —
hol-kunimni koʻrib turibsiz. Darvish boʻlib vatanga qaytmoq
orzusini qilurman-u, biroq... bu donadek farzandlarimdan
qandoq koʻngil uzarmen? Yoʻq, mavlono, mening imkonim




yetmas mushkul savdo koʻrinadir bu... Darvish shoh bo“lmog£i
mumkindir, ammo shohning darvish Бо тор...

Ostona ortida betoqat qadam sharpasi, ivir-shivir tovushlar
eshitildi. Bobur sergak rortib, eshik tomon qaradi. Rang-quti
qum oʻchgan, favqulodda besar-bezovta saroy muhrdori Kichik
Xoja eshik ogʻasining ortidan shoshib ichkari kirdi.

— Ne gap? — Bobur uning bejo avzoyini koʻrib, ilkis
oʻrnidan qoʻzgʻaldi.

— Noxush xabar, olampanoh! — dedi muhrdor nafasi
tiqilib. — Afgʻon amirlari Biban va Boyazid Qanujdan qochib,
Shamsiobod qal'asini ishgʻol etmishlar, Abul Muhammad
nayzador ojiz qolibdur. Fitnakorlar Gangdan oʻtib, Sarvar
sari jadal bosib kelmoqda emishlar. Fotihxon Sarboniy ham
alarning himoyatiga tayanib, qayta bosh koʻtarmish. Banorasdan
ham chopar keldi: Sherxon Suming cherigi shaharni tamom
qurshov tutmishdir. Bangola hukmdori Nusratshoh ham alar
bilan ittifoq tuzgan emish!..

Kichik Xoja, keltirgan bu xabarlari uchun yolgʻiz oʻzi
aybdordek, boshini quyi solgan ko`yi tosh qotdi.

Boburning mahkam qimtilgan yupqa lablari sezilar-sezilmas
pirillab ucha boshladi, bodom qovoqlari ostidagi qiyiq koʻzlarida
Hofiz Koʻykiyga begona bir shiddat va qahr alangasi yondi.

— Uh, mal'unlar! — dedi u tishlarini qisib. — Qasam koʻr
qilgur murtadlar! Necha dafa alarning sulh va itoat bobida bergan
puch va'dalariga inondim, biroq har safar ham mana shundogʻ
g'ofil qoldim. Bu xayoli buzug`lar saltanatni egasiz deb, Bobur
Mirzoni oʻlgan deb gumon qiladilar, chamasi. Xayr, mayli,
o`zlaridan oʻtdi — oʻzlaridan koʻrsinlar! Lafzni unutqonlarg`ʻa
shafqatni unutmoq kerak!

U keskin yurib eshik oldiga bordi, hanuz muztar turgan
Kichik Xojaga shijoatli nigohini tikdi:

— Xoʻsh, Kichik Xoja?

— Labbay, olampanoh? — Kichik Xoja koʻzlari javdirab
unga yuzlandi.

— Rang-roʻyingiz bir holat?

— Olampanoh...

— Nechun abdiraysiz? Bundog“ qaro kunlarni hech
koʻrmabmidingiz? Sizdek suyangan togʻimizki shumxabar




shabadasiga tebransa, xoʻb boʻlgʻon ekan! Tagʻin oʻzgalardan
ne gina qilaylik!

— Olampanoh... — Kichik Xoja bemajol titrab, tilga kirdi: —
Kamina qulingizning sadoqati ham, jasorati ham zoti
muboraklariga kundek ravshandur. Davlatingiz soyasida koʻp
marhamatlar koʻrdim, shavkatli kunlaringiz saodatiga sherik
boʻldim, endi jahannam komiga yoʻ`llasangiz ham bosh
tortmay bormoq men uchun farzdur. Faqat, koʻnglingizga
kelmasin, parishonlig“im boisi bolak: mundin yarim soat burun
Shamsiobod qal'asidan farzandi arjumandim Malik Xojaning
oʻligini keltirdilar...

Tosh qotmoq navbati endi Bobur Mirzoga yetgan edi. U
bir soʻz deya olmay, joyida turib qoldi.

Barlos beklaridek alpkelbat, mutaassir chehrali Malik
Xojaga uch hafta muqaddam oʻz qoʻli bilan isfahoniy qilich
tortiq etgan, moʻylabi endigina sabza ura boshlagan bu bahodir
yigitni yuzboshilik martabasi bilan qutlab, lutfu karamlar
koʻrsatgan edi. Mana, bukun endi u yoʻq. Uning oʻsha lutfu
karamlarini deb shahid boʻlibdi!

«Yo rab! Qandogʻ navqiron edi!»

— Oiloh sabr bersin, habibim, — dedi u koʻksi xoʻrsiniqqa
toʻlib va muhrdorning gʻam bukib qoʻygan jussasini bagʻriga
bosdi. — Boshingizga shundogʻ musibat tushibdi-yu, siz nechun
bunda yuribsiz?

— Olampanohdan ijozat...

— Ijozati ne! — dedi Bobur koyinib. — Boring, ma'raka
tadorigini koʻring. Toʻxtang! Rahmatlining yoshi oʻn sakkizmidi, oʻn toʻqqiz?

— Hamal kelsa, oʻn to“qqizga chiqur erdi, — dedi Kichik
Xoja oʻzini bazoʻr tutib.

— Vo darigʻ! Juvonmarg ketibdi... — Bobur Mirzo soʻz
topolmay qoldi, hozir har ne taskin-tasalli aytmasin, jabrdiyda otaning miskin koʻnglini ko“tarmoqqa harchand tirishmasin,
barcha harakatlari zoye, barcha mahrami asrorligi soxta boʻlib
chiqadigandek tuyuldi — ezildi, o`rtandi...

Xufton namozi o`qilgach, Zahiriddin Muhammad Bobur
Mirzo boshchiligidagi yigirma ming otliq-yayov qoʻshin shahar
darvozasidan guras-guras chiqib, Agra sari moʻr-malahday




bostirib kelayotgan dushman qarshisiga — hayot-mamot jangiga
joʻnadi.

... Malik Xojaning janozasida Bobur Hofiz Koʻykiyga
tasodifiy koʻzi tushib: «Hali uchrashurmiz, mavlono», degan
edi, ammo oqshom olim u bilan xayrlasha olmadi.

Shu boʻyi ular olti oydan soʻng — Bobur Shimoliy
Hindistonda tinchlik va osoyishtalik oʻrnatib qaytgandan
keyingina koʻrishdilar.

Hofiz Koʻ`ykiy ertalabdan buyon kutubxonada mutolaa
bilan mashgʻul edi. U ne vaqtlarki bir kitobni izlab yurar,
uni Tehronda ham, Istanbulda ham, Qohirada ham axtarib
topolmagan edi. Boburning kutubxonasidagi dunyoning
jamiki tafakkur xazinalaridan keltirilgan qimmatbaho
qoʻlyozmalar orasida bu nodir asarning nafis nasta'liq xat
bilan koʻchirilgan nusxasini koʻrib, shohlik tekkan gadodek
quvonib ketdi. Bu — Muhammad ibn In'omning «Tarixi
Turkiston» asari edi. Olim kitobni zoʻr ishtiyoq bilan mutolaa
qildi, son-sanoqsiz istilo va bosqinlar, mislsiz kulfatlarda
toptalib, vayrona kultepalar uzra Qaqnus singari qayta
magʻrur qad tiklagan, asrlar boʻyi kimsaga boʻyin egmagan
ona xalqi, ona yurtining shonli tarixi qalbiga larza soldi, shu
ajoyib asar yuragida qoʻzgʻagan hayrat va hayajon toʻlqinlari
tinmasdan turib, uni ona tiliga o“girmoqqa kirishdi. Shu tariqa
bor olamni unutib oʻtirarkan, kitobdor kelib yelkasiga ohista
kaftini qoʻydi:

— Ma'zur tutgaysiz, mavlono, sizni yoʻqlab kelmishlar.

Hofiz Koʻykiy ostonada xomush turgan Yusufiyni koʻrib,
shosha-pisha oʻrnidan qoʻzgʻaldi:

— Ne gap?

— Olampanoh sizni koʻrmoq tilaydilar, — dedi Yusufiy
gʻamgin tovush bilan.

— Tinchlikmu? — Hofiz Koʻykiyning koʻnglida bezovta
bir hadik paydo boʻldi. — Ne gap?

Yusufiy yerdan ko“z uzmay jimgina borar edi. Qorong£ilik
qoʻynida hayhotdek boʻlib turgan Bogʻi Nurafshonga burilib,




saroyning oq marmar zinalaridan koʻtarilayotganda parishon
ohangda shivirladi:

— Olampanoh betob... Ogʻir yotibdilar...

Toʻrdagi xosxonada besh-oʻn chogʻli odam toʻplangan,
hamma tashvishmand qiyofada, shivirlashib sozlashadilar.

Hofiz Koʻykiy yuragi uvishib ichkariga qadam qoʻyarkan,
ostonada koʻzlari qizargan, chehrasi parishon Humoyunga
duch keldi. Chetlanib yoʻl berarkan, yengil ta'zim bilan
soʻradi:

— Qiblagohingizning sihatlari nechuk?

Humoyun gʻamli koʻzlarini yerga tikdi.

— Shukur, — dedi boʻgʻiq ovoz bilan. Keyin ipak sallasining pechi bilan koʻzlarini artarkan: — Kiring, —
dedi.

Oʻrtadagi baland oʻrinda Bobur Mirzo yotardi. Ranglari
siniqqan, kirtaygan ko`zlarida intihosiz bir anduh...

— Salomatmisiz, olampanoh?

Bemor sezilar-sezilmas bosh irgʻadi, koʻzlarini shiftdan
uzib, olimga qaradi. Mavlono Abulbaqo uning yostig£ʻini
toʻgʻrilab qoʻydi-da, Hofiz Koʻykiyning poyqadamiga fotiha
oʻqidi:

— Omin, dard bergan tangrim oʻzi shifo bersin!

Xobgoh jimjit boʻlib qoldi. Hofiz Koʻykiy ikki kun
muqaddam Boburning huzurida Toshkandga qaytish uchun
ijozat soʻraganini esladi.

«Bemavrid boʻlgan ekan», deya koʻnglidan oʻtkazdi
afsuslanib.

Bobur boshini bolishdan kuch bilan uzib, unga yuzlandida:

— Ahvolingiz nechuk, mavlono? — deb soʻradi.

— Ollohga ming qatla shukur, olampanoh.

— Safaringiz qaribdi-da?

Olim qoʻlini koʻksiga qo`ydi:

— Zoti shariflari ijozat etsalar...

— Ijozat eturmiz! — dedi Bobur ichki bir zoʻriqish bilan,
soʻng mushkul bir vaziyatda qolgandek, boshini yostiqqa tashladi. —
Mavlono, mening sizni bunga chorlamoqdin maqsadim... —
Uni birdan yoʻtal tutib, soʻzi boʻlindi. — Maqsadim shulki,




bitmak orzusida yurgan tasniflaringizga rivoj tilamakdir, xolos.
Bizdan ne koʻmak lozim boʻlsa, zinhor tortinmangiz.

— Qulluq, olampanoh.

— Xotiringizdan faromush boʻlmogʻon ersa, ilk bor suhbat qurganimizda qalbaki allomalar xususida soʻzlab, sizga
nohaq ranj yetkurgan edim, — dedi Bobur. — Azbaroyi oʻshal
koʻzi ochiq, qalbi basirlarga qahrim tufaylidan... Alarning
kitob kemirguvchi sichqonlardan ne farqi bor? Ma'rifat
xazinasining chin qadriga yolgʻiz sizdek ahli fazllargina yeta
olur. Bizni ham oʻzingizga teng koʻrib, ko“p mutaassir etib
edingiz, bilmam, ne yoʻsin tashakkur ayturmiz... Kitobdorga
farmoyish berilur: koʻnglingiz tilagan ismiki kitobni oʻzingiz
bilan olmogʻingiz mumkin.

Borlig“i hayajondan titragan Hofiz Koʻykiy qayta-qayta
qulluq qildi.

— Biror «sichqon»ga yemish boʻlgandan koʻra, sizdek
zarshunos qoʻliga tushsa, odamizotga koʻproq nafi tegur...

Ogʻir jimlik choʻkdi. Muhtasham tilla qandillardagi
shamlarning lipillab yonishigina sukunatga raxna solardi.
Anchagacha hech kimdan sado chiqmadi. Bu oʻng`“aysizlikdan
yana Boburning oʻzi qutqazdi.

— Kecha oqshom gʻarib xayolimga bir nimarsalar kelib,
qogʻoz qoralab edim, — deya zaif jilmaydi u.

Barchada allanechuk bir jonlanish sodir boʻldi:

— Olampanoh marhamat etsalar...

— Tabarruk bitiklari nomuborak quloqlarimizga sazovor
koʻrilsa, boshimiz koʻkka yeturdi...

Bobur bir zum oʻylanib qoldi, soʻng horgʻin koʻzlarini
yonidagi lavhga tikdi. Yusufiy oʻrnidan ildam turdi-da, lavh
ustidagi saxtiyon muqovali kitobni Boburga uzatdi. Bobur
kitob qatidan buklangan yupqa qogʻoz olib, tizzasiga
qoʻydi, bemajol lablariga nimpushti qizillik yugurgandek
boʻldi:

Yo qahru g`azab birla meni tufroq qil,

Yo bahri inoyatingda mustagʻroq qil.

Yo rab, sengadur yuzim, qaro, xoh, oq qil...



Boburni tagʻin quruq, qattiq yoʻtal tutdi, nafasi boʻgʻilib,
soʻnggi misrani kuch bilan bazoʻr shivirladi:

Har nav sening rizong erur, andoq qil...

Ruboiyning ajib ohangiga sehrlangandek hamma bir lahza
tek qoldi. Nihoyat, birin-ketin a'yonlarning olqishlari eshitila
boshladi:

— Xoʻp aytibdursiz, olampanoh, bisyor goʻzal!

— Haq soʻz, gʻoyat xushtakallum baytlar...

— Oshiqona goʻzal lutf boʻlibdir, olampanoh...

Bobur Mirzo ohista bosh chayqadi, hazin jilmaygandek
boʻldi. Siniqqan chehrasida bir lahza alamnok taassuf ifodasi
koʻrindi...

Bu dardli misralarning «oshiqona goʻzal lutf» emas, balki
suronli umri soʻnggi manzil sari borayotgan ulkan muztarib
qalbning kelgusi nasllar oldida berajak iztirobli hisobi, davron
hukmi qarshisidagi ma'yus oʻtinchi ekanini yolgʻiz Hofiz
Ko`ykiygina o“z savqi tabiiysi bilan angladi.

Bobur buni sezdi, minnatdor koʻzlari olimga javdirab
boqdi...

Olamning qariyb yarmini qilich bilan, qariyb yarmini
qalam bilan zabt etgan, bir ogʻiz kalomiga ming-minglab
odamlarni muntazir itoatda tutgan, hamisha sha'nu shavkat
ogʻushida muzaffar yashagan bu ulug“ zakovat sohibini
bunday mahzun va g'arib holda koʻrmoqlik gʻoyat ogʻir
edi — Hofiz Koʻykiy mutaassir boʻlib, beixtiyor nigohini
olib qochdi...

Ertalab bemorning ahvol-ruhiyasi xiliy yengillashdi,
ammo hamon darmonsiz edi. Hofiz Koʻykiy bomdod
namozidan soʻng u bilan xayr-xoʻshlashib, barcha yaxshiliklari uchun qayta-qayta tashakkur aytdi, ollohdan shifo
tiladi. Xobgohda talay odam bor edi, biroq Bobur mijjalaridagi yiltiragan tomchilarni ipak chorsi bilan artishdan
istihola qilmadi.

— Sizga nechogʻli havasim kelishini bilsangiz edi!

Uning Hofiz Koʻykiyga aytgan soʻnggi soʻzlari shu
boʻldi...




Karvon endigina Hindiston sarhadidan chiqqanida koʻpirib
ketgan chavkar otda Kobul sari yelib borayotgan chopar
orqadan quvib yetdi: «saodatmand» shoh — Zahiriddin
Muhammad Bobur Mirzo olamdan oʻtgan edi...

жих

Hofiz Koʻykiy bir haftagacha Bogʻi Nurafshonda
motamdorlar bilan boʻldi. Nogahoniy bu musibatdan dildildan iztirob chekarkan, butun qalbi, butun borligʻi Bobur
Mirzo yodi bilan bogʻlanib qolganini yana bir bor teran his
etdi, oʻzini benihoya gʻarib, mehrga zor sezdi. Olimning
nazarida, butkul dunyo huvillab qolgandek... Faqat Bogʻi
Nurafshongina hamon avvalgidek shukuhga toʻlib shovillar
edi.

Marhumga yetti ushatilgach, Hofiz Koʻykiy Kobulga
joʻnaydigan biror karvonni daraklab topmoq maqsadida
shaharga chiqdi. Muddaosi bitib, dilgir saroyga qaytarkan,
koʻngli nechundir oʻzi ilk bor bosh qoʻygan karvonsaroy
yonidan oʻtishni istadi. Darvoza oldida bexos Baxshiturkka
koʻzi tushib qoldi. U gʻayriinsoniy jazavada, ogʻzidan
tufuk sochgancha oʻtkinchilarga qoʻllarini toʻlg“ay-toʻlgʻay
xirqiroq tovush bilan qichqirar edi. Olim unga yaqinlasharkan, oʻsha tanish bayt qulogʻiga uzuq-yuluq chalingandek boʻldi:

— ... sori gar yiroqtur, ul yovuq...

Baxshiturk birdan unga qaradi-yu xuddi ne vaqtlardan
buyon izlab yurgan odamini koʻrib qolgandek, hayqira
ketdi:

— Buni qalandar shoh bitgan, ha! Chogʻir ichgan
paytlarida aytar edi, ha! Ha-ha, chogʻir ichdingmi? Boʻzlama, boʻzlama! Nega chogʻir ichasan? Bari bir oxiri voy,
ha! Bu kun odina, tonglasi shanba, indini dushanba, undan
soʻgʻin seshanba, chahorshanba, undan so“gʻin panjshanbai
murodbaxsh! Soʻgʻin yana odina, e bari bir oxiri voy, ha!
Vallohu a'lam, oxiri voy!




Hofiz Koʻykiy turgan joyida hang-mang boʻlib qotib qoldi.
Yo olloh! Bu nolakor baytni Bobur Mirzo bitgan ekan-da!

Yuragi qalqib ketdi.

«Koʻnglim sezgan edi, — deb pichirladi u, — sezgan edi...»

Qarshisida Baxshiturk hamon jununi joʻshib vaysardi. Hofiz
Koʻykiy boshini koʻtarib uning yuziga tikildi. Va birdan seskanib
ketdi: roʻparasida oʻttiz yoshlar chamasi qarigan Binoqul
turardi!..

жих

Ertasi kuni murch, dolchin, zaytun moyi ortilgan kichik
bir karvon tong saharda shahar darvozasidan chiqib, Sharq
sari yoʻl oldi. Karvon soʻngida koʻrimsizgina ot mingan Hofiz
Koʻykiy xomush borar edi.

... Bepoyon sahro. Quyosh olov seli purkaydi. Ufq
qadar yastangan qumlikda qilt etgan tirik jon koʻrinmaydi.
Ahyon-ahyon koʻhna sardobalar uchraydi. Karvon qoʻngʻirog“idan atrofga sarob halqalari singari hazin sadolar
taraladi:

Moli vofir, eli kofir, yo"l yovuq...
Bu mungli sadolar ogʻushida horgʻin koʻzlarini yumgancha
tebranib borayotgan Hofiz Koʻykiy mahzun shodumonlik bilan
ohista shivirlaydi:

Sharq sori gar yiroqtur...

1981




HIKOYALAR

OY BOTGAN PALLADA

Hijriy toʻqqiz yuz yettinchi yil! kech kuzida toju taxtidan
mahrum etilgan Zahiriddin Muhammad Bobur Mirzo koʻhna
va azim Shoshning ustki tarafida, Chir vohasining tog£li
kentlarida yaqin bir oy oʻttiz chogʻli yigiti bilan sarsonsargardon kezib yurardi.

Manglayidan mangu qor arimas Chotqol bagʻrida yashnab
yotgan Farkat nomli soʻlim, moʻjazgina bu kent Bobur
Mirzoning koʻngliga xiliy ma'qul tushib, ikki haftadan buyon
shu yerda xirgoh? tikib, turgʻun boʻlib qolgan edi.

хжиж

... Tun boʻyi sharros quygan yomg£ʻir kuni bilan tinmadi.
Osmoni falakni toʻldirib yuborgan qora bulutlar qahr bilan
toʻlgʻanib, savalab sel quyardi.

Bobur yelkasiga chakmon tashlab, toyg“ana-toygʻana soy
boʻyiga tushib bordi. Tahorat olgach, chakillab suv tomib
yotgan xirgohga qaytdi-da, bomdod namozidan soʻng beklar,
ishonchli yigitlar va ichkilarni kengashga chorladi. Xirgohga
birin-ketin engil-boshlari shalabbo Xoja Husayn, Qaro
barlos, Sulton Husayn argʻ“un, Qoʻchbek, Noʻyon koʻkaltosh, Banda Ali, Gulda Qosimbek, Xoldor va eng soʻngida
moʻgʻul bashara, suyagi buzuq Mirshoh qavchin jam
boʻldilar.

— Shayboniyxon Xoʻjand suvini kechib oʻtib, Shohruhiyani egallabdur, Piskent viloyatini qamal qilmishdir, —
dedi Bobur. — Biz boʻlak biror kentga koʻchgali qaror berdik.

'!Milodiy 1501-yil.
?Xirgoh — chodir.




Barcha anjomlarni taxt qiling, yomgʻir toʻxtagach, darhol
yoʻlga otlanmoq lozim.

Bir zumda hammaning yuziga tashvish pardasi soya
soldi, ammo biror nima deb e'tiroz bildirguvchi kimsa
boʻlmadi. Faqat Qaro barlosgina xirqiroq tovush bilan soʻradi:

— Qaysi manzilga koʻ“chmoqni qaror qildingiz, amirzodam?

— Bundan ikki yigʻoch! nari Somsarak otlig“ bir kent bor.
Oʻshal yerga qarorgoh qururmiz. Yoʻl tadorigini koʻringiz. Siz,
Gʻulda Qosimbek...

Yigʻilganlar tegishli amr-farmonlar olib, oldinma-keyin
tarqalishdi.

Xirgohda allanechuk taraddudlanib Hoʻyon koʻkaltosh
qoldi. Bobur qoshini chimirib unga yuzlandi:

— 80"Уапр".

— Amirzodam... Hali xotirdan faromush boʻlibdur... Mulla
Haydarning oʻgʻli Mo`min Ahmad Qosimni, kaminani va yana
ba'zilarni ogʻizlag“oni chorlab edi. Agar janoblari ijozat
bersalar...

— Moʻmin kim?

— Amirzodam, ul Piskent viloyat begi Mulla Abdulmannonning inisi. Biz bilan Samarqandda bir tavr oshnoligi
bor edi. б

Bobur bir zum oʻylanib qoldi.

— Bilaman, xabarim bor, mulla Haydarning Moʻmin
otlig“ bir parishon oʻgʻli Samarqandda ekanimda qoshimga
kelib edi... Darvoqe, u bilan orangizda soʻz qochgan, deb
eshitar edim?

- Noʻyon koʻkaltosh miyig`ida kuldi:

— Jilla ahamiyatli emas, amirzodam.

Bobur Mirzo nima qilishini bilmay qoldi. Havoning avzoyi
bunday bir paytda koʻchilsa, Noʻyon koʻkaltosh barcha ishni
oʻz qoʻliga olib, joniga ora kirgan boʻlardi. Ammo ijozat etmasa,
balki ranjib, koʻngli ogʻrinar... Axir, Mirzo undan koʻp
yaxshiliklar koʻrgan, har nima tilagini oʻrinlatsa ham oz. Saripul

"У осб —– 8 kilometr.



chopqinida koʻkaltosh uni ikki marta muqarrar oʻlim zarbidan
asrab qolgan edi.

Bobur oʻz tabiatiga xilofan negadir ikkilanardi. Har
nechuk, Shayboniy yaqin, xatar bor. Ehtimol... Lekin shunday
jo“mard yigitning shahdini qaytarishga nima uchundir ra'yi
boʻlmadi.

— Xoʻp, yomgʻir tingach — ijozat. Biroq shart shulkim,
bu kun oʻtib, erta tonglasi men aytgan manzilga yetib borursiz.
Biz tunda yoʻlga chiqamiz.

— Bosh ustiga, amirzodam.

Noʻyon koʻkaltosh ta'zim qilib, tashqariga chiqdi. Yomg£ir
hamon shovillar, ammo shashti bir oz susaygan, qadam
tashlagan sayin oyoqqa chilp-chilp loy yopishar edi.

жих

Peshindan keyin havo charaqlab ochilib ketdi. Toʻda-toʻda
uvada bulutlar orasidan quyosh xijolatomuz moʻraladi.
Qarorgohda yana odamlar gʻimirlab qoldi.

Bobur yalang oyoq, yalang bosh, selgiy boshlagan nam
yerni bir-bir bosib maydondan oʻtdi. Qayragʻoch tagidagi
kigiz xirgoh yonida sevikli navkari Banda Alining inisi — oʻn
to`qqiz yoshlar chamasidagi xushroʻy, xushqad yigit Qoʻchbek
ikki qadam narida qulogʻini chimirib ot chimdib yurgan
jiyronning uzilgan abzallarini ulab oʻtirar, past, tiniq bir
ovozda xirgoyi qilar edi:

Sochining savdosi tushdi boshima boshdin yana...

Bobur taqqa toʻxtab qoldi. Yo olloh, axir bu bir paytlar
oʻzi bitgan gʻazalning matlai-ku!

Koʻnglini mahzun bir xushnudlik chulgʻadi.

Ha, bir vaqtlar, umrining ma'sud onlarida, u ham nazmga
ixlos qoʻyib, turkiyda bayt aytar edi. Devon tartib etmak orzusi — diliga cho“g“ tashlagan ot — hali-hanuz yuragini
oʻrtaydi. Taqdiri azal bu taxlit toju taxt minnatini boʻyniga
ortmaganida, shubha yoʻqkim, oʻzini butkul ash'or va ilm
zahmatiga baxsh etgan boʻlardi.




Bu sargardon xilvatda sadoqatli navkari tilidan o“z baytini
tinglar ekan, vujudiga titroq tushib, allanechuk gʻalati tortib
ketdi. Hech narsadan xabari yoʻq Qoʻchbek unga teskari oʻtirgancha asta chayqalib, ishtiyoq bilan astoydil berilib kuylar
edi:

Tiyra boʻldi ro'zgorim ul qaro qoshdin yana...

Bobur asta iziga qaytarkan, koʻzlariga beixtiyor yosh keldi.
Yodida, Samarqandni ikkinchi bor olganida Alisherbek hali
hayot edi. Hatto, bir gal jur'at qilib, turkiy bayt aytib bitgan
kitobatini Hirotga, ul hazratga yuborgan edi. Musannafoti!
yetti iqlimga mashhur va manzur donishpanoch shoir ahli fazl,
ahli hunarga chin murabbiy, tengsiz homiy edi. Muqarrar, ul
Zot uning jasoratiga loyiq bir sa'yi harakat koʻrsatgan,
marhamatini darig“ tutmagan boʻlardi. Kim bilsin, ehtimol,
mavlono uning ta'bi nazmini, mashq yoʻsin abyotini
muborakbod etarmidi? Yoxud, ul fursatlarda ahyon-ahyon aytib
yurgan baytlarini «Ado — durust, vale aksar sust», deya
baholab, да 4401 15102 dastxati bilan maktub yoʻllagan
boʻlarmidi? Har nechuk, Bobur uning bir ogʻiz moʻtabar
kalomiga ilhaqlik ila koʻz tutgan edi. Taassuf, ming taassufki,
bunday baxt unga nasib etmagan ekan. Taqdirida bu yozuqliklar
bor ekan, to javob kelguncha mana shu balolarga mubtalo
boʻlib oʻtiribdi...

Mana endi, bugun oʻz ahvoliga yigʻlay desa — kulgilik,
kulay desa — yigʻlagulik. Andijonga boʻla Samarqandni
qoʻldan bergan edi. Xayr, yaratganning irodasi shundaydir,
balkim? Ammo Andijondan, kindik qoni toʻkilmish, oʻn
ikki yasharligida taxtini tutgan Andijondan, tangri omonatini oladigan kuni bahuzur uzanib, manguga koʻz
yumishni niyat qilib qoʻygani Andijondan tirik ayrilganiga
Mirzo sira-sira toqat qila olmas, hasratga toʻlgan vujudi shu
ikki oʻt orasida tunu kun qovrilar edi. Kechalari goʻyo
kiprigiga qadoq-qadoq tosh osib qoʻyilgandek, koʻz yuma
olmas, qulogʻi ostida allakimning masxaraomuz makkor
tovushi oʻrmalar edi:

'Musannatfoti- asarlari.




Gʻofil az injo ronda va az injo monda...!

Bunday paytlarda Bobur oʻrnidan turib ketar, sutday
oydinda sharqirab yotgan soy boʻyiga tushib borar va
subhidamgacha sohil yoqalab goh asabiy, goh parishon kezib
yurar edi.

Bukun ham, keyingi vaqtlarda muttasil yalang yurishni
odat qilib, togʻu toshni mutlaqo tafovut etmaydigan boʻlib
ketgan oyoqlari ixtiyorsiz suratda yana xilvat goʻshaga yetakladi.
Bir qizgʻish tus xarsang ustiga chiqib, beshik urib kelayotgan
qop-qora, loyqa toʻlqinlardan nigohini uzmay, suvga tikilib
qoldi.

Nahot, tole haqiqatan ham undan butkul yuz oʻgirgan
boʻlsa? Nahotki, bir paytlar uning bolalik osmonida juda erta
balqigan shamsi saodat endi shu qadar erta botsa? Bu besh
kunlik oʻtar dunyo uchun jam'u jam bebaqoligi ayon, ammo
hali uning dunyodan umidvorligi bitgan emas. Beayb —
parvardigor, lekin undan qaysi bir gunohi azim sodir boʻldiki,
xalloqi olam uni bunchalar qahriga olmasa?!

Yoʻq, bu bandai noshukurlik emas, bu — jaloyi vatan
boʻlib, sargardon sarg“aygan kimsaning yaratganga munglug“
istid'osi?, xolos. Balki bu uning gohi haq, gohi nohaq oqizgan
daryo-daryo qonlari, ko`z yoshlari barobarida muyassar boʻlib
turgan ehsonlaridir?..

Valiahd tariqatida toju taxt, saltanatni qoʻlga kiritganiga
muqim yetti yil boʻlibdi. Biroq shu kechgan fursat ichida
biror kun yoʻqki, oʻzi harbu zarbdan, dasti qilich bandidan
boʻshagan boʻlsin! Oʻn bir yoshidan to hanuz bukungacha
ikki ramazon iydini? aslo bir yerda qilolgan emas. Mana,
necha-necha yillarkim, umri sohibqiron ajdodi Temurbekning
tanazzulga yuz tutgan oʻlkasi Movarounnahrda bir-biri bilan
qirpichoq boʻlib yotgan chigʻatoy, temuriy, oʻzbek sultonlari, beklari va hokimlariga qarshi jangu jadal bilan oʻtib
bormoqda.

' G'ofil bu yerdan quvilgan, u yerdan ayrilgan.
218114 7051 — iltijo,
3 Ту д — Пауй,




Ba'zan yengib, ba'zan yengilib, gʻ“animlar ustiga cherik!
tortib, qochib-quvib oʻtkargan mutla'q ul-inon? kunlarida,
alhaq, koʻp xatoliqlar, koʻp gunohlarga yoʻl qoʻydi. Irodasiga
itoat etmaganlarni soʻzsiz qatli om qildi, umriga muttasil
qutqu solib, nihoniy nayza sanchguvchi ogʻa-ini, birodarlarining holini ham koʻp bor zabun etdi, shafqat tilab, koʻzda
yosh bilan titrab-qaqshagan dushmanlariga rahm nimaligini...
bilmadi. «O`zlarining beklariga ne vafo qildilarkim, bizga vafo
qilgaylar?» qabilida hukm yuritdi...

Poyida suron solib guvillayotgan soyga mahzun termilgancha tangri inoyati bilan roʻzi zafar qozonib sha'nu
shavkatga botib yurgan kezlari koʻz oʻngidan bir-bir oʻtarkan,
Bobur Mirzoning alamzada yuragi tutday toʻkilar edi.

Padari buzrukvori Mirzo Umarshayx vafotidan soʻng
erishgan gʻalabalari hali-hanuz uni masrur etib keladi.
Samarqandni olganida sanogʻliq ikki yuz qirq kishi bilan
bu xatarli jasoratga qoʻl urgan edi. Shu jasorat daldasi va
yigitlarining sadoqatiga tayanib, Saripulda Shayboniyxonga
qarshi qoʻshin tortdi. Shayboniydek purtajriba lashkarboshi
shu urushda uni ne-ne ulug“ beklaridan, ne-ne sodiq
navqironlaridan judo qilmadi? Ibrohim otlig“ ishongan
uch mardona beklari — Ibrohim tarxon, Ibrohim joniy,
Ibrohim soru oʻsha jangda uning uchun jon berdilar...

Tirik qolgan oʻn-oʻn ikki yigiti qanotiga kirib, ne mashaqqatlar bilan Samarqand qal'asiga chekingani hamon
koʻz oldida... Bunda toʻrt oy mobaynida boshiga tushgan
qismatning qaro kunlari, chekkan xorlik va aziyatlari...
Nahot, shular xotirdan koʻtarilsa? Ochlikdan it etini, eshak
etini yegan faqir va miskinlar-chi? Nahotki, ularni hargiz
unuta olsa?

Uni tole yorlaqamadi, hech kimdan koʻmak yetmadi.
Hatto Sulton Husayn Mirzo... Shunday sohibtajriba podshoh ham unga madad qilmay, Shayboniyxonga elchi
yubordi...

t Cherik — qoʻshin.
2Ми а "4 ul-inon- oʻz erki qoʻlida.




Qamal soʻngida zaruriyat majbur etdikim, magʻrur boshini
egib, sulhi murosa qilishga majbur boʻldi. Koʻnglidek simsiyoh bir tunda Shayxzoda darvozasidan oʻgʻrincha chiqib
ketarkanlar, suyukli egachisi Xonzoda begim gʻanim qoʻliga
tushib qoldi...

Mirzo hanuz oʻsha mudhish tunni eslarkan, a'zoyi badani
muzlab ketar, yaralangan arslondek oʻzini qayerga urishni
bilmay qolar edi. Hozir ham achchiq bir oʻt koʻksini tigʻi
parrondek tilib oʻtdi.

Samarqanddan quvilib, bor dunyosi qorongʻi boʻlib
yurganida Andijondan kelgan mash'um xabar to soʻnggi dam
yodidan ochmasa kerak. Oʻshanda inisi Jahongir Mirzo taxt
hokimi qilib koʻtarilgan edi.

Yo rabbiy, nechun bu charxi gardunning ishlari bunchalar
teskari! Bu qanday charx kajraftorki, ini o“z ogʻasining koʻziga
choʻp solsa, tog`a tuqqan jiyanini sarsari hijron etsa, farzand
oʻz padarining boshini uzsa!

Quyosh ufqni qizartirib botib bormoqda. Yomgʻirdan
keyin qorayib yotgan adir etagidagi angʻizdan allakim
ot yetaklab oʻtdi. Zaif, beqaror shamol qarorgoh tarafdan tutun isi va namxush tuproq hidini olib keldi. Bobur
suv yoqalab horgʻin kezishga tushdi. Uni yana xayol olib
qochdi.

Bu olamda qaysi bir bandaga ishonib boʻladi? Kimni
koʻngilga mahrami asror etsa boʻladi? Qayon boqma —
xiyonat, makr, nayrang... Soʻnggi paytlarda, ne boiskim,
bu hazin, nolakor baytlar tez-tez xotiriga keladigan, bir
zum hofizasini tark etmaydigan boʻlib qoldi?

Kim ko'rubtur, ey koʻngul, ahli jahondin yaxshiliq?
Kimki ondin yaxshi yo'q, koʻz tutma ondin yaxshiliq...

Ne-ne mardumlar bilan sadoqat umidida hamjihatlik
orzu qildi. Ammo ularning makridan har vaqt gʻofil qoldi.
Ali Doʻst va Qambar Alidek ulugʻ beklari, Muhammad
Doʻst singari suyangan togʻlari unga pand yetkazdilar,
shu tariqa uning inson farzandiga boʻlgan e'timodini sindirdilar.




Yo`q, qodiri xudo barchasidan boxabar ekan, yomonlarning jazosini oʻzi berdi. Ota-bola Ali Doʻst va Muhammad
Doʻst unga necha bor firib berib, amakisi Sulton Ahmad
Tanbal tomoniga butkul oʻtib ketgan edilar. Bir-ikki yildan
soʻng Ali Doʻstni qoʻliga yara chiqib oʻldi, deb eshitdi. Qisiq
koʻz, imoni ham harakatlari singari sust Muhammad Doʻstni
yaxshi xotirlaydi. Bu dogʻuli Tanbalni ham nayrang bilan laqillatib, Shayboniyga oʻtib ketgan edi. Asli haromnamak ekan,
undan ham qochib, Andijon kentlarida fitna-gʻavgʻolar qilib
yurganida yana Shayboniy qoʻliga tushdiyu koʻzlarini oʻyib
oldilar.

«Koʻzlarini tuz tutti», degan gapning ma'nisi shu
erkan-da», deya koʻnglidan oʻtkazdi Bobur va oyogʻi ostidan
mushtumdek bir chag`ʻir tosh olib, suvga irgʻitdi. Tosh
shalop etib choʻkib ketdi. Bobur yana soʻngsiz xayollarga
berildi.

Nahotki, oʻzi ham shu tosh singari benomu nishon yoʻq
boʻlib ketsa? Yuragida qaynab-toshgan intiqom, hali yuzdan
biri ro“yob koʻrmagan niyatlari, nahot, shu gadoy topmas
xilvatda butkul bitsa? Axir, og'ir kunda qora tortib kelganida
toshkandlik xon dodasi ham, tog“alari ham: «Holing ne?»
deb bir qayrilib boqmadilar-ku... Xon doda inoyat yoʻsinda
Oʻratepani va'da qilgan edilar, Muhammad Husayn Mirzo
bermadi. Kim bilsin, oʻzi bermadimi yo yuqoridan bir ishorat
boʻldimi, yolgʻiz ollohga ayon...

Boburga alam qilar edi. Bu qanday bedodlikki, kuni kecha
butun Movarounnahrga oʻzligini tanitib, na'ra tortgan amirzoda
bu kunga kelib, shu kimsasiz Farkatda, togʻu toshlar orasida
darbadardek pusib yursa!..

Tortayotgan bu xor-zorliklari badalida podshoh degan
nom koʻtarib yurguncha boshi oqqan tomonga ketgani afzal
emasmi? Bu sharmisorlikda nimaga koʻz tutmog'i mumkin?
Viloyat yoʻq, viloyat umidvorligʻi yoʻq, navkar parokanda...

Ba'zan uning xayolini sarhad sari ot surish fikri qamrab
olar, shunda yo`lga chorlovchi tovushlarni eshitgandek boʻlar,
tomirlarida qon jo`shib. yuragi gupurib ketar edi.

Sarhadga! Sarhadga! Ehtimol, oʻzga yurtlarda tole unga
yana iltifot aylar? Musofir bo`lmagan — musulmon boʻlmas.




Balki begona zaminda bu kunlar tushdek unutilib ketar? Ammo,
Andijon...

Koʻngliga shu fikr kelishi bilan Bobur Mirzoning qizigan
asov qoni suv sepgandek birdan sovib, shirin xayollari
chilparchin boʻlar edi.

G'urbat qaysi bir kimsaning umrini shodmon etibdi? Yot
ellarda jismidan jon chiqquncha achchiq armon yuragini tosh
kabi ezmasligiga kim kafolat bera oladi?

Yoʻq, vatandan ayru tushgan qismat, soʻzsiz, kishini
tiriklayin qabrga eltgay. Axir, tirik jonga yolg'iz mozor uchun
toʻrt gaz qaro yer emas, balki hamdamu hamnishin elu yurt
kerak. Va lekin, tangri taolo agar rizqi rozini oʻsha yoqlarga
sochgan boʻlsa... Unda ne iloj?

Ammo mamlakatdorlikda garchi ba`zi ishlar zohiran
ma`qul koʻrinsa-da, har bir ishning zaminida yuz ming
mulohaza... Bir bemulohaza hukm tufayli ne miqdor fitnalarga
duchor boʻldi, endi koʻzni ochmoq lozim...

Oʻrkach-oʻrkach suv uzra Bobur Mirzoning xayollari
hamon chayqalar edi. Lojuvard osmonning Suvqoq kenti
ustidagi burchida samo beliga belbogʻ tortdi — turfa rangda
yal-yal tovlangan kamalak oqshomni nurga beladi. Etni
Junjiktirib, zaxkash shabada turdi. Bobur Mirzo oyogʻidan
zax oʻtib uvishib qolganini endi payqadi-da, asta qarorgohiga
qarab yoʻl oldi.

Tepada navkarlar shovqin-suron bilan xirgohlarni buzib,
anjomlarni yigʻ“ishtirmoqqa kirishdilar.

жих

Shu kech tun qorong£isi bilan yoʻl bosib, kun ancha yoyilib
qolganida kaftdek tekis bir mavzeda oʻrnashgan Somsarak degan
ikki yuz uylik kichkina kentga yetib kelindi. Bobur tevarakni
koʻzdan kechirib, taqir oʻrib olingan bedapoya etagidagi
baland adirga qarorgoh tikishga farmon berdi.

Kechga tomon bir zumda chang-toʻzon koʻtarilib, goʻyo
chaqirilmagan mehmonlarni xushlamagandek, osmon yana
burkanib, qovogʻini soldi. Bir necha muddat sekin-sekin
tomchilab turgan yomg£ʻirli havo yarim soatlardan soʻng




kuchayib shiddatli dovulga aylandi. Shamol koʻz ochirmay
qoʻydi, ahyon-ahyonda Chotqol togʻ“ ustini bir lahza yoritib
chaqmoq chaqnar, keyin yeru koʻkni vahimali guldurak tovushi
tutib ketar edi. Jami xirgohlar qulab, suv bosib ketgach,
raoyoning! uylaridan boshpana topishdi...

Egnidagi boʻrkigacha ivib ketgan Bobur Mirzo tuya kigiz
toʻshalgan tanobiy xonada darichadan tashqariga xomush tikilib
oʻtirar, uyning oʻrtasida esa xush boʻy taratib, quruq archa
shoxlari chirsillab yonar edi.

«Kuz oyoqlaganda qaldiroqlar! — deya oʻylar edi u. — Bu
ne alomat?»

Gulxanning narigi tarafida uy xoʻjasi bolmish Abdulkarim
ismli qop-qora soqolli, baquvvat yigit qoʻlidagi choʻp bilan
oʻtni titib qoʻyarkan, roʻparasidagi odamga yer ostidan
qiziqsinish va oshkora hadik bilan boqardi. Yigitning yonida
rangi xazondek za'faron keksa bir kampir koʻzlarini yumgancha
mushtday boʻlib jim oʻtirar edi.

— Volidangizmi? — deya soʻradi Bobur sekin.

Abdulkarim bosh chayqadi:

— Yoʻq, taqsir... Bu kishi mening buvimga ham volida
boʻladilar. Muchalim baqar?, der edilar, bu yil bir yuzu oʻn
oltiga kirdilar, chog£i.

— Bir yuz oʻn oltiga?! Olloh umr bersin, koʻp umr
topqon tabarruk ayol ekanlar.

— Mundan ikki oy muqaddam bunda Toshkandan
chiqqan moʻgʻul cheriki toʻxtab edi, — dedi Abdulkarim
gulxanga shox tashlab. — Elni talab, bemiqdor yomonliklar
yetkurdilar. Enam shu vajdan ta'blari parishon, ma'zur
tutgaysiz, taqsir.

Bobur taassuf bilan soʻzladi:

— Bir bu emas, hamisha badbaxt moʻg'ʻulning odati shul.
Bossa ham oʻlja olur, bostirsa ham talab-tushirib o“z elidan
oʻlja olur... .

Shu vaqtgacha soʻzsiz oʻtirgan kampir tuyqusdan qonsiz
lablarini qimtib tilga kirdi:

'Raoyo-— mahalliy aholi.
?Baqar- sigir.



— Oh, boʻtam-a, endi menga ollohdan umr tilab ketasan... Azroilni so“rasang-chi... «Omonatingni olib qoʻya qol»,
deb uzzukun yaratganga iltijo qilaman. Yoʻq, meni yodidan
chiqarib yuborganmi...

Bobur boʻrkini olovda quritaturib, taskin ohangida:

— Undoq noshukur soʻz aytmang, momo, — dedi, —
harna boʻlsa tangri suygan banda ekansiz, dam oʻtganiga shukur
qiling.

Kampirning choʻpdek ingichka, burishiq barmoqlari oriq
tizzalariga yopib qoʻyilgan qora kapanak! ustida goʻyo allanarsa
axtargan kabi timirskilanar edi.

— Shukur qilaman, boʻtam, shukur qilmaganimda ne
iloj? Bu dunyoga kelib, ikki oʻlib bir tirilmadim, xolos,
undan boshqa neki koʻrgilik boʻlsa, hammasini tortdim.
Yigirma uch yildan buyon koʻzlarim ojiz... Xudoi taolo suygan
quliga dard berar, deb oʻzimni ovutdim. Olloi karim toʻqqiz
farzand berdi, tag`in oʻzi oldi, shukur qildim. Farzandlarim
barchasi qaro tuproqda yotibdi, men boʻlsam ... e voh! —
Kampir ich-ichidan toshib kelgan dardli xoʻrsiniqdan ogʻir
entikdi.

Bir muddat tek qoldilar. Soʻngra Bobur oraga choʻkkan
noxush sukunatni bir oz koʻtarish niyatida tovushiga atay
bardam tus berib:

— Qoʻying, momo, koʻp qaygʻ“urmang, — dedi. — Jannatmakon Amir Temur davri davronidagi ishlar xotiringizda
bordir? Oʻshal vaqtda koʻrgan-bilganlaringizdan soʻylang.

Kampirning bir burda za'faron yuzi burishib, ajinlar
8" шоп о"упаф.

— 0-0, boʻtam-a, biz ul paytlar yosh edik... Elas-elas
xotirimda: Sohibqiron Temurbek zamonasida Malik Ubaydullo
otliq bir xushsurat og“am cherikka kirib edi. Naq qarchigʻ“ayday
yigit edi. Ne vaqtgacha badgumon ketdi. Olti yildan soʻng
Hindistondami, allaqayda oʻlibdi, degan xabari kelgan edi.
Oʻsha yili pushtipanoh Xoja Abdurasulning kichik inisi oʻgʻli
bilan Suvqoqda ko`chki bosib...

'Kapanak- jun chakmon.




Kimdir darvozani jon-jahdi bilan taq-tuq urdi, shu zumda
momaqaldiroq gumburlab, atrof bir lahza yorishib ketdi.
Abdulkarim sapchib oʻrnidan turdi-da, darvozaga qarab
yugurdi.

— Kim?

— Oching! — degan keskin farmoyish yangradi.

Ustidagi engil-boshi ivib, badaniga chippa yopishib qolgan Ahmad Qosim bejo alanglab ichkari kirdi.

— Ne gap?

Ahmad Qosim ta'zim qildi:

— Gunohkor qulingizni afv eting, amirzodam... Falokat,
falokat roʻy berdi... Noʻyon koʻkaltosh mastliqta jardan
yiqilib...

Boburning borligʻi bir qalqib tushdi.

— Nima-nima?! Qachon? Qachon?.. Nechun?! O“ldimi?
Siz... siz qayda edingiz, axir?

Ahmad Qosim gunohkorona bosh egdi:

— Iqrorman, amirzodam, mendan ulug“ xatoliq oʻtdi.
G`ʻaflat bosib tunda bir uyda uxlab qolibman. Tonglasi shu
xabarni yetkurdilar...

— Eh, bad amal! Moʻmin! Eh, it emgan vahshzod!
Samarqanddagi eski kiynani? hanuz saqlab erkan-da! — Bobur
alamdan labini tishlab, ingrab yubordi... — Uh, mabun!..
Jasad... jasadni ne qildingiz? ,

— Amirzodam, biz suhbat tutqon yerdan oʻttiz odim
nari bir jarning ostida koʻkaltoshning oʻligini topdik. A'zoyi
badan va boshqa koʻz tushar yerida hech bir shikast
uchramadi. Tafsilini bilguvchi biror kimsa boʻlmay... Piskentda
tufroqqa topshirib keldik... Buyuring, har ne jazoga mustahiqman...?

Yolgʻiz o“rtangan yurakkina idrok qila oluvchi navha koʻkit
vujudini zir titratgan Bobur unga gʻamgin nazar tashladi. Bu
olamda yagona sadoqatli doʻsti, hamdami munisi yolgʻiz bir

! Yovuz niyatli.

?Kiyna — gina, adovat.
3IMustahiq - loyiq.
4Navha ko`ki — motam kuyi.




shu koʻkaltosh edi. Taqdir uni ham koʻp koʻribdi-da!.. Oʻ,
qismat! Nahotki, sening Bobur Mirzoni mangu sinamoqdan
boʻlak ermaging boʻlmasa!

U goʻyo oʻziga oʻzi soʻzlagandek, allanechuk gʻalati
tovushda:

— Endi dardmanlig“ behuda! — dedi sekin. — Avvalo,
manglayi shoʻr ekan... Makr qurboni boʻldi, gʻofil qoldik...
G'ofil...

Keyin yuz-koʻzini ayovsiz savalayotgan yomg`irga ham parvo
qilmay, balchiq kechgancha shahd bilan yurib ketdi. Ahmad
Qosim es-hushidan ayrilgandek, bir oz hayron boʻlib turdi-da,
soʻng soya kabi izma-iz ergashdi. Bobur boʻtana suv toshib
yotgan ariqdan oʻtib, jar etagiga qarab yurdi. Shamoldan pana
bir joyga muk tushib, muzdek hoʻl toshga yuzini bosgan koʻyi
uzoq jim qotdi. Ahmad Qosim sal narida nafasini yutib, xiliy
vaqt sharpasiz turdi, nihoyat, xavotirlanib, yoniga keldi:

— Amirzodam, — dedi boʻgʻiq ovozda.

Bobur Mirzo indamadi...

Yalt etib chaqnagan chaqmoq yorugʻida Ahmad Qosim
uning titrayotgan yelkalarini koʻrdi-yu, botindan boʻzlab
yigʻlayotganini angladi.

— Kun bemahal boʻlib ketdi, amirzodam...

Bobur boshini koʻtardi. Horgʻin yuzini yomgʻir tomchilarimi, ko“z yoshimi... allanarsa yuvib tushar edi. Oʻksik tovush
bilan eshitilar-eshitilmas shivirladi:

— Kam kishining vafotidan muncha mutaassir boʻlib
edim...

Uning zaif ovozini tevarak-atrofni larzaga keltirib yangragan
guldurak qahqahasi bosib ketdi.

жих

Bobur necha vaqtlardan buyon qog`oz-dovotni yigʻishtirib
qoʻygan, gʻashlik qoplab yotgan koʻngliga nafaqat nazmi
abyot, balki qil ham sigʻmas edi.

Lekin hozir ich-ichidan toʻlqinlanib kelayotgan shiddatli
titroqni yengishga Bobur Mirzo qodir emasdi. Barmoqlar
beixtiyor qalamga yugurdi, qulogʻi ostida olis, juda olislardan




tanburning soʻngan navosi yanglig“ tiniq, hazin bir nola
yangrab ketgandek boʻldi-da, Mirzoni bu gʻira-shira dunyodan
butkul sugʻurib, yiroq-yiroqlarga, shamsi tal'atning munavvar
nurlari bilan chulg“angan ilohiy, sohir bir olamga olib ketdi.
Oppoq qogʻoz betida toʻfonlarida uning joni pajmonini
omonsiz qalqitgan gʻ“am-anduh dengizining asov mavjlari
toʻlqin urib, namoyon boʻla boshladi:

Bir kecha xotirim mushavvash edi,
Koʻzda suv, koʻnglum ichra otash edi...

Chirogʻ“poyadagi soʻnik sham oʻqtin-oʻqtin lip-lip soya
tashlab qolar, bedapoyada chigirtkalar tinimsiz chirillar,
kishanlab qoʻyilgan otlar goh-goh boshini koʻtarib pishqirib
qoʻyar, ammo xirgohda, ojiz shu'la yorugʻida bagʻrini qogʻozga
berib oʻtirgan oʻn toʻqqiz yashar, bodomqovoq navqiron
yigit bularning birortasini na eshitar, na sezar, jismi jahoni
xiyol titrab ravon yoʻrgʻ“alayotgan moʻjazgina qalamda edi.

Ash'or misralari bilan birga shoirning yuragida qaynabtoshgan achchiq-achchiq koʻz yoshlari ham satrlarga quyilardi.
Yonib tugayozgan shamning xira nurida buyuk insonning buyuk
g“ussasidan voqif boʻlgan oq qogʻozning tusi goʻyo yanada
oqarib-boʻzarib ketgandek...

Bobur koʻksini toʻldirib beomon qiynagan hasratlarini
toʻkib solmoqchidek, bor dunyoni unutib yozar, yozgan
sayin qalbida sarrin bir yengillik sezar edi.

Goh bir qulni podshoh qilur,
Shohni banda goh-goh qilur.
Goh johilni sarbaland aylar,
Goh oqilni poyband aylar.
Jonu koʻnglida juz jaholat yoʻq,
Hech ishida aning adolat yoʻq.
Ne vafo qilg“anini bilsa boʻlur,
Ne jafosigʻa sabr qilsa boʻlur...

... Xirgohning yaqinginasida ot betoqat kishnab, depsindi.
Allakim otdan sakrab tushdi-da, shitob bilan xirgohga qarab



yurdi. Qizil saxtiyon etigi, ko`k movut chakmoni va qoshkoʻzini toʻrt enlik chang bosgan alpkelbat, qisiq koʻz Gulda
Qosimbek egilib ta'zim qildi:

— Toshkandin xabar, amirzodam!

Bobur Mirzo hamon oʻsha taxlit qogʻozga qadalib oʻltirar
edi — anglamadi. Gʻulda Qosimbek ikkinchi bor takrorlaganida, hushi oʻziga kelib, shoshib unga tikildi:

— Ne gap?

— Amirzodam, Sulton Ahmad Tanbal Oʻratepa ustiga
kelmish. Bul kecha xon Toshkandin cherik otlandi...

Boburning koʻzlari chaqnab ketdi. Demak, hali butkul
imkoniyat bitmagan ekan-da! Demak, hali noumid vasvasaga
berilmaslik lozim ekan-da! Kim bilsin, ehtimol, xuddi shu
safar unga uyqudagi baxtini uygʻotish nasib boʻlar? Nechun
toleini yana bir bor sinab koʻrmasin?

Tuyqusdan tomirlariga qon kabi quyilib kelayotgan

allaqanday gʻayritabiiy kuch-qudratni his qildi-da, yuragi
entikib ketdi. U ildam kiyindi, beliga Samarqandda yasattirgan
yassi qilichini taqarkan:
. — Qani, yuring, Gʻulda Qosimbek, — dedi favqulodda
oʻktam tovush bilan. — Bor qoʻshinni jamlang, mayli, xon
koʻrsinlar. Agar... agar cherik bersalar!.. Burongʻor va juvongʻorni'... yasol yasaymiz!

Oldinma-keyin xirgohdan chiqdilar. Atrof suv quygandek
jimjit. Bor tirik jonni mast sahar uyqusi taslim etgan, yulduzlar
ham mudroq bosgandek xira miltillar, chigirtkalar charchab,
nihoyat, tingan — oy botgan edi...

1977
NUQTA

Ikki haftadirki, Ograda bemorning hasratidek uzun, tinimsiz
yomgʻir quyardi. Ikki haftadirki, fayzu shukuhini yoʻqotgan
Bogʻi Nurafshonga darchadan mahzun boqib yotgan Zahiriddin Muhammad Bobur bu kun yostiqdan bosh koʻtargan,

'Burong'or va juvong`or-— qoʻshinning oʻng va chap qanotlari.



tong sahardan Xilvatxonada yolgʻiz oʻtirgancha Kobulga —
Humoyunga maktub bitmoqda.

Oʻtgan dushanba oqshomida Humoyunning elchilari —
Bayonshayx Vays logʻariy bilan Bekkina degan navkar yigit
xushxabar olib keldi. Bobur Mirzo bu oʻktam, sohibtadbir
yigitlarni ilgaritdan — Samarqandda ekan chogʻidan bilar,
ularning omilkorligiyu ulugʻyurakligiga ishongani vajhidan
Humoyun qoshida xizmatga qoldirgan edi.

Elchilar keltirgan xabar, qaqroq qirgʻoqqa urilgan dengiz
toʻlqinidek, orziqqan koʻngliga quvonch berdi, biroq ular
bilan bafurja soʻylashmoqqa ham qurbi yetmadi: mana, ikki
haftadirki, vujudi isitma alangasida yonadi. Ayniqsa, sovuq
tushgandan buyon dard yanada kuchaydi. Chap qulogʻida paydo
boʻlgan, na hindi, na arab hakimlari davo topa olgan chidab
boʻlmas bir ogʻriq ham kun sayin zoʻrayib, mislsiz azob bera
boshladi. Kuni kecha sartarosh boʻyniga lungi taqib, sochsoqolini taroshlayotganida, tillo gardishli koʻzguga termilgancha
soqolidagi oq tolalarga nigohi tushdiyu ich-ichidan xoʻrsiniq
kelib, koʻzlarini bemajol yumdi. Shu ondayoq Alisherbekning
hikmat toʻla, dard toʻla bayti iqror tigʻi bilan yuragini tilib
oʻtdi:

Soqol oqi oʻlimga peshrovdir,
Tiriklik sabzasi uzra qirovdir.

Tiriklik sabzasi!.. Ha, uning ham umr koʻklami fasli
xazonga yuz tutib, sarg“aygan yaproq yanglig“ toʻkilib
borayotir. Padari buzurgvori Umarshayx Mirzo oʻttiz toʻqqiz
yoshida qazo topgan edi. U esa, qiblagohi yoshini allaqachon yashab boʻldi, tangri umr bersa, shu qish qirq
besh yoshni toʻldirur. Biroq taqdiri azalda shohlarga umr
vafo qilgan emas, gʻanim xanjaridan ming bir tadbir ila
jon saqlaganlarida ham, ajal shamshirining nogahoniy
zarbidan qutulmoqlari mahol.

Bobur Mirzo muttasil jangu jadal ichra qoʻrqinchli tushdek
kechgan umri poyoniga qarab borayotganini dil-dilidan anglar
edi. Oʻlim vahmi endi yuragiga qutqu solmasdi, nadomat
tuygʻusi koʻnglini oʻrtamasdi, zero, goho qirq besh lahzadek,




goh esa qirq besh asrdek tuyulgan qirq besh yillik hayotida u
achchiq qismat mayini bearmon sipqardi, dunyo kezib dunyo
orttirdi, koʻp yaxshi-yomonni boshidan oʻtkardi, tiriklik lazzati qanchalar totli boʻlmasin, olamdagi har bir narsa kabi
uning-da mangu emasligiga iqror boʻldi: faqat, qilgan ishlaridan
qilib ulgurmagan, ammo nihoyaga yetkazishi shart boʻlgan
yumushlari hali koʻp ekanini bilar, shu bois, qaytmas bo£lib
ketayotgan har bir daqiqa, har bir soniyani unsiz faryod
bilan kuzatar edi.

U kumush suvi yuritilgan ju'z qatidan Humoyunning
maktubini olib, qayta koʻzdan kechira boshladi. Bir zumdan
soʻng taassuf ila bosh chayqadi: Humoyun nechog£li shavkatli
podshoh boʻlmasin, harbu zarb ishida nechogʻli porloq
zafarlar qozongan bahodir boʻlmasin, hatto, mana, zuryod
koʻrgan baxtiyor ota boʻlmasin, hali naqadar sabiy! Yigirma
yoshda ham hanuz sabiy ekaniga ushbu nomasi yaqqol dalolat:
boshdan-oyoq takalluf bilan yoʻgʻribdi, dabdabadan xoli biror
jumlani chiroq yoqib ham topmoq mushkul: «Qulluq arzadosht
ulkim... va sultoni salotin qiblagohimizning muruvvat va
hamiyat quyoshi... shamsi tal'at Hut burjida edikim, abri
nayson parishon boʻlib edi...»

Bobur Mirzo maktubga xomush tikilib qoldi. Humoyunni
bir qarich chog'idan mudom yonida olib yurdi, oʻzi bilgan
va bilmagan jamiki ilmu hunarga, fayzu fazilatga oʻrgatdi,
tangri inoyati birla, inshoolloh, komil boʻldi, deb xayol qildi,
biroq, ming afsuski, bari bir nimadir xotiridan faromush
boʻlibdi. Axir, mamlakatdorlik minnatini boʻyniga olgan
kishining xat biturda chuchmal va mugʻlaq alfoz bilan ish
tutmogʻi ulugʻ aybdir. Ammo ayb yolg'iz Humoyundami?
Rasmiy devonning barcha nomalariyu farmoyishlari, bepoyon
saltanatning toʻrt tarafidan har kuni kelib turguvchi turfa
maktublar, shikva-shikoyatlar, arizalarning jami ana shu
yanglig“ zebu jilo ila to“lib-toshgan. Ularni to koʻzdan kechirib
chiqquniga qadar yuraklari xun boʻlib ketadi, biroq har biriga
munosib javob qilmoq uchun boshdan-oyoq oʻqib bitirmoq
kerak, oʻqib bitirmoq uchun sabr-toqat kerak, shu sabab
yaratgandan sabru toqat tilashdan oʻzga chora yoʻq. Sovun
koʻpigidek omonat, puch soʻzlar bilan oq qogʻozni qora




qilmoq oriflar uchun fazilat emas. Taassufkim, buni juda oz
kimsa anglaydi, anglagan mardumning ham aksari bu andisha
koʻchasidan nari yurmoqni afzal biladi.

Asta xoʻrsinib, qalam-dovotga qoʻl choʻzarkan, xayolidan
g'arib bir fikr kechdi: javobni shundoq mulohaza birlan bitmoq
kerakkim, toki ham Humoyunning koʻngli ozor topmasin,
ham agar anglab yetsa, bu xat unga bir umrlik saboq boʻlsin!..

«Humoyunga mushtoqliklar bila sogʻinib salom degach,
soʻz ulkim, dushanba kuni rabbi ul-avval oyining onida Bekkina
bilan Bayonshayx keldilar, — deya boshladi u maktubini. —
Xatlardin va arzadoshtlardin ul yuzdagi, bu yuzdagi kayfiyat
va holot mushaxxas va ma'lum boʻldi...»

Birdaniga oʻzining nabiralik boʻlganini, endi bundan buyon
bobo ekanini eslab, isitma changalidagi bemador vujudiga
orom yugurdi: Humoyun Yodgor tagʻoyining qizidan oʻgʻil
koʻribdi... Koʻnglida ajib bir qanoat va qudrat tuydi. Shu
shodumonlik ta'sirida misralar biri ikkinchisini inoq yetaklab
keldi:

«Shukr, bermish sanga haq farzande,
Sanga farzandu manga dilbande...»

Beixtiyor oʻzining ana shunday saodatli onlari, Humoyun
tugʻilganda qalbini toʻldirgan iftixor tuygʻulari yodiga tushdi.
O`g`li Kobul arkida tavallud topgan edi. Viloyat yoʻq, viloyat
umidvorligi yoʻq, navkar parokanda, sargardon sargʻayib,
Samarqand qamalida ochlikdan it etini, eshak etini yegan
miskinlar bilan dahshatli uqubatlar chekib, Toshkand va
Andijonda mislsiz mashaqqat va xorliklar tortib, nihoyat,
Kobulda bir muddat qoʻnim va osoyish topgan kunlari edi,
shikasta koʻnglini quvonchga toldirib Humoyun dunyoga keldi.
Shu vaqtgacha Temurbekning saltanat sohibi boʻlgan barcha
avlodini «Mirzo», der edilar, oʻsha yili u o`zini bundan buyon
«Podshoh», deb atashlarini amr etdi. Mavlono Sayidiy shoir
valodat tarixini «Sulton Humoyunxon» topib edi, bu nom
oʻziga ham, ichkilarga ham ma'qul tushib, uch-toʻrt kundan
soʻng goʻdak Muhammad Humoyun ismi bilan elga ma'lum
boʻldi.




Otalikning farzi ayni — farzandga munosib ism qoʻymoq,
deydilar. U hamisha baqadri imkon bunga intildi; ikkinchi oʻgʻli
tugʻilganda unga umrlik baxt tilab, Komron nomini berdi;
uchinchi oʻgʻil dunyoga kelganida unga askarlik shijoatini
tiladi — Mirzo Askariy deb bag`riga bosdi; Hindni olganida
haq taolo toʻrtinchi oʻgʻilni ato etdi — shavkatli kunlarimdan
yodgor deb Hindol ism qoʻydi; tangri bir onadan uch qizni
unga karomat qildi — gul bargi monand nozik zebolarga chaman
gullarining xush ismlarini ravo koʻrdi — Gulrangbegim,
Gulchehrabegim, Gulbadanbegim deb suydi. Mana endi,
yaratgan unga nabira quvonchini baxsh etibdi...

«Tengri taolo mundoq sevinchlarni manga va sanga hamisha
roʻzi qilg'ay, omin yo rabbal olamin, — deya davom etdi u. —
Otini AlPamon qoʻymishsen. Tengri muborak qilgʻay. Vale
bovujudkim, o“zung bitibsen, mundin gʻofil boʻlubsenkim,
kasrati isti”mol bila avom Alamo derlar, yo El Amon derlar,
oʻzga mundoq aliflom otta kam boʻlur...»

U barqut bolishga horgʻin suyangan koʻyi asta oʻyga toldi.
Bu goʻdakning manglayiga kotibi qudrat nelarni yozdi ekan?
Saltanat dagʻ“dagʻasinimi, sarkardalik shavkatinimi, allomalik
rutbasinimi, shoirlik qismatinimi? Tangri tanglayini qandoq
fazlu karamlar bilan koʻtardi ekan? Istiqboli yorugʻmikan,
qorongʻi? Zero, shohlar inon-ixtiyori oʻzida deguvchilar adashur. Bu olamda shohu shahzodalar mudom oʻzgalarga —
oʻzlaridan qudratliroq hukmdorga, ularning qosh-qovogʻiga
qaram. Shu vajhdankim, taxt tegrasida bobolaru otalar, otalaru
bolalar aksar qirpichoq. Axir, Sulton Mirzo Ulugʻbekdek fozili
zamonning noraso farzandi Abdullatif shu besh kunlik oʻtar
dunyo uchun shundoq qari va donishmand otasini qatl etdi;
Sulton Husayn Mirzodek sohibtajriba, ish koʻrgan ulugʻ
podshoh keksaygan chogʻida norasida nabirasi Moʻmin
Mirzoning begunoh qoniga qoʻlini botirdi! Axir, padarkush
Abdullatif dunyoga kelganida, Mirzo Ulugʻbek ham xuddi
uning yangligʻ, olamdagi oʻgʻil koʻrgan barcha orzumand
otalar vangligʻ boshi koʻkka yetgan boʻlsa, ne ajab! Evoh,
kim bilsin, koʻkka yetgan shu aziz va mo`tabar boshini beshikda
beozor tamshanib yotgan shu go'dak bir kun kelib sapchaday
uzdirib tashlashini bilganida... Yoinkim, Sulton Husayn




Mirzo Moʻmin Mirzoning tavalludidan xabar topganida
ozmuncha sevingan, chogʻir bazmi uchun yana bir bahona
topilganiga ozmuncha quvonganmikan? Oqibat esa... Yo rab,
ana shundoq koʻrgiliklardan oʻzing asra!

«Tengri otini va zotini farxunda va muborak qilgʻay, manga
va sanga koʻp yillar va bisyor qarnlar Alamonni davlat va
saodat bila tuta bergay...»

Humoyun davlat ishlariga daxldor bir necha mulohazalarni bayon qilib, kengash tilagan edi. Maktubning ayni
oʻrinlariga boʻlakcha zehn solib angladiki, valiahdi koʻpdan
buyon uning dilidagi oʻtli armon — Samarqandu Andijon
orzusini amalga oshirmoq taraddudida. Biroq Humoyun bu
muqaddas armon uning dilida yongan faryod ekanini
bilarmikan? Humoyun uchun bu bir jangovarlik havasi,
hukmdorlik sha'ni yoʻlidagi jozib bir orzugina emasmikan?
Axir, oʻzi necha bor chogʻlandi, yillab qulay fursat kutdi,
fursat yetganda esa... jur'at kutdi, ammo jur'at etmadi —
kindik qoni tomgan yurtlarni, endi eslagan chogʻ yuraklari
tutdek toʻkilib ketadigan jannatmonand viloyatlarni qon bilan
sug“oradimi? Ota-bobolari mozorini fil tuyogʻi ostida
toptaydimi? Bundan ne topadi — shon-shavkatu farogʻatmi?
Murod topdim deya aldanib, xalqlar yodida sazovori la`nat
boʻlib eslanmaydimi? Yoq, bundog“ qaltis tavakkal uning
ilgidan kelmas. Biroq, ayni navqiron chogʻida koʻksi jangu
jadal nash'asi, zafar ishtiyoqi bilan to“lib-toshgan bahodir
valiahdining shijoatini qaytarmoq ham aqldan boʻlmas. Kim
bilsin, balki otaga muyassar boʻlmagan saodat farzandga
nasib etar?

«Yana Komrongʻa, Kobuldagi beklarga farmon bo£ʻldikim, — deya bir muddat oʻylanib davom etdi u, — borib,
sanga qoʻshilib, Hisor yo Samarqand, yo har sorig“akim,
salohi davlat boʻlsa, yurugaysiz. Tengrining inoyati bila
yog'“iylarni bosib, viloyatlarni olib, doʻstlarni shod, dushmanlarni nigunsor qilgʻaysiz, inshoollohu taolo. Sizlarning
jon tortib, qilich chopmoq mahallaringizdur... Agar tengri
inoyati bila Balx va Hisor viloyati muyassar va musaxxar boʻlsa,
Hisorda sening kishing bo'lsun, Balxda Komronning kishisi
bo'lsun. Agar tengri inoyati bila Samarqand ham musaxxar




boʻlsa, — uning vujudi banogoh zirqirab ketdi, — Samarqandta sen oʻlturg£il...»

Oh, qani endi, oʻsha saodatli kunlarga yetib bo“larmikan?
Asli, unda tole yoq ekan, tole yoʻqligi joniga balo boʻldi...

Vatandan ayri tushganiga yarasha, ishqilib, farzandlari
mehr-muruvvatli, andishali, saxovatpesha boʻlsinlar. Shukr,
shu kungacha oʻrtalaridan oqibat ko'tarilmadi, ammo undan
soʻng bu ogʻaliq-inilik shu yoʻsin davom etarmikan? Yoxud
Sulton Husayn Mirzoning uch nafaridan boʻlak jami valadduzzino oʻn toʻrt oʻgʻli singari, farzandlari birining koʻziga
biri choʻp suqarmikan? Harne, orada mulkgirlik ta'masi bor,
baloi nafs talvasasiyu shaytoni alayhila'na vasvasasi bor!.. Axir,
oʻzi bu borada ozmuncha sitam tortdimi? Ota bir Jahongir
Mirzo otlig“ inisi bor edi, boisi mulkgirlik, u bilan ne
kuduratu nifoqlarga bormadi! Mudom koʻziga choʻp solmoqqa
intildi. Shayboniyxon changalidan bazoʻr qutulib, dili vayron,
ota yurti Andijonga panoh tortib borganida, inisi shahar
darvozalarini uning yuziga taqa-taq yopdi. Yoʻq, donolar bu
ajib forsiy masalni behuda aytmaganlar: «Dah darvesh dar
gilame bixusband, du podshoh dar iqlime nagunjand!»!
Humoyunga shuni uqtirmoq kerakkim, inilari bilan hamisha
bahamjihat maosh qilgʻay, chunki ulugʻ“lardan doimo
koʻtarimlik, kengfe'llik lozim.

«Yana sendin ozroq ginam bor, — deya xat boshidan yozdi
u, — bu ikki-uch yildan beri bir kishing kelmadi. Men
yiborgan kishi ham rost bir yildin soʻngra keldi. Mundoq
bo`lurmi?»

Shu payt chap qulogʻida kuchli bir ogʻriq qoʻzgʻalib,
boshi qattiq zirqiradi, ikki chakkasiga burov solingandek,
a'zoyi badani junbushga keldi. Qalam tutgan qoʻli titragancha
yana bolishga behol yonboshladi.

Tabiblar davo topa olmay hayron yurgan, qulogʻidagi bu
dard boisi ne ekani oʻziga yaxshi ayon. Mundan yigirma yil
muqaddam, Koʻtali Zarrinda misli koʻrilmagan qor boʻroniga
duchor boʻldi. Sulton peshoyi otlig“ keksa yoʻlboshlovchi
sovuqdan gangibmi yo azbaroyi qarilikmi, yoʻlni yoʻqotdi.

! Oʻn darvesh bir gilamga sig'adi, ammo ikki podshoh bir iqlimga sig'maydi.



Kechga borib qor behad zabtiga oldi. Qosimbekning zoʻri bilan
yaqinroq deb'shu yoʻldan yurilgan edi; oriyatmand: odam,
nomusga tushib,i ikki o`gʻlini yoniga olib;iiqor kechib yoʻl
ochgancha olgʻa:boshladi: Laylakqor lahza sayin tobora kuchayar, dovon uzra uv tortgan izgʻirin esa yuz-koʻzga,; qo£loyoqlarga yuzlarcha, minglarcha chayonlarni keltirib urayotgandek boʻlar edi. Havoli Kutiy degan bir joyga yetganda
ortiq: toqat qilib bo`lmay qoldi, shunda tunamoqqa :qaror
berildi. Kim ot ustida, kim qor-toshdan baholi qudrat panoh
yasab boshini tortgan, kim iztiroblar bilan koʻzda yoshi
shashqator... U qoʻliga kurak olib, gʻor yaqiniga muk tushdi,
ikki quloch chamasi yerning qorini kuray boshladi. Tizzagacha,
beligacha, koʻ“ksigacha kuradi — hanuz yer koʻrinmas edi.
Qor uyumidan hosil boʻlgan chuqurga tushib, boshini ichkari
tortib oʻtirdi. Olam-jahonni butkul yakson qilmoq qasdida
quturib esayotgan izg'“irindan xiyla pana boʻldi, o`lim vahmi
nari chekingandek tuyuldi. Tishini tishiga zoʻr berib bosgan
koʻyi, dilda 'alam saratoni, jismu jonida qish qahratoni,
koʻnglidek qop-qorongʻi osmonga tikilgancha qimir etmay
oʻtiraverdi. Allazamon oʻtib, beklardan ikki“uch kishi keldi,
gʻorga boring, harna, jon saqlasa: Бо" lur, dedilar. U keskin
bosh chayqadi. Axir, qaysi yuz bilan borsin? Barcha navkarlar
bunda — boʻron changalida titrab-qaqshab oʻtirsa-yu; u issiq
gʻorda, farogʻat ogʻushida mudrasa!.. Yoʻq, bu muruvvat lafziga
xilof, hamjihatlik rasmiga yot ish boʻladi, u ham ne mashaqqat
boʻlsa, barcha qatori bardosh berur, agar vaqti qazosi yetgan
boʻlsa, koʻpchilik bilan jon taslim qilur! Shu koʻyi chohga
tushgandek joyidan qimirlamay oʻtiraverdi. Qor kuchaygandankuchaydi, namozi xufton boʻlganda, yelkasini, boshiyu
quloqlari ustini toʻrt enlik qor bosgan edi. Qulogʻiga ne balo
tekkan boʻlsa, o`shanda tekkan. Yana bir dafa, xuddi shu singari
ayozli kun edi, daryo labiga yetganda cherik bir seskandi; u otdan
ildam tushib sohilga bordi, muzni teshib, oʻn olti bor shoʻngʻidi...

Ha, charxning u koʻrmagan jabru jafosi qoldimi?!

U chap qulogʻiga kaftini bosgancha, bir muddat kutdi.
Ogʻriq xiyol pasaygandek tuyulgach, yana Humoyunning
maktubi uzra egildi. Bu ne sinoatkim, xatda yolgʻizlik, yolgʻizlik
azobi xususida bir necha hasratomuz soʻzlar bitilgan edi. Bobur



hayron qoldi: yigirma yashar navqiron juvonmardning dilida
bunchalar nola-nadomat? Taajjub bilan bosh chayqadi. Xah,
bolam, dedi xayolan, sening yoshingda men ham hali yolgʻizlik
balosi neligini bilmasdim, ammo uning iztirobi ila chulg“anmoqni xush koʻrar edim!..

U shiftga tikilib, fikrini jamlab oldi-da, shitob bilan yoza
ketdi:

«Yana xatlaringda yolgʻuzlik, yolg“uzlikkim, debsen, podshohlikta aybdur, nechukkim debturlar:

Agar poy bandi rizo pesh gir
Va gar yaksuvori sari xesh gir!,

Hech qayda podshohlik qaydicha yoʻqtur. Podshohlik bila
yolgʻuzlik rost kelmas...»

Chindan ham, jahongirlik havosi bilan yolgʻizlik havasi
rost kelganini shu paytgacha kim koʻribdi? Yolgʻizlik istagan
kishi zinhor-bazinhor toju taxt minnatini boʻyniga olmasin.
Yo boʻyniga kashkul osib qalandarlik yoʻlini tutsin, yoxud
zohidlik tariqatini ixtiyor etsin. Aslida, yolgʻizlik ne ekanini
sen qaydan bilursan, bolam? Sen dunyoga kelib ne ranju
alamlar tortdingki, dilingni bundog“ sitamlar oʻrtaydi? Oʻn
ikki yoshda suyukli padaringdan yetim qoldingmi? Otangning
tuprogʻi sovimasdan, hali koʻzingning yoshi qurimasdan
sag'ir boshingga toj kiydirdilarmi? Begʻubor bolalik
damlaring, pokiza oʻsmir chogʻlaring qonu qatron ichida,
dudu chopqin ichida bargi xazondek chirpirak boʻlib ketdimi?
Gʻaddor raqib oʻz qiliching bilan boshingni chopdimi?
Tugʻ`ishgan jigarlaring betingga tuflab, gʻ“animga qoʻshilib
yurtingdan mosuvo etdimi? Mangu judo boʻlgan ona yurting
dardi yuragingni ezdimi? O`zga viloyatlar, o`zga ellar nafrati
birla tavqi la'natga sazovor, sargardon tentiradingmi?
Qirchillama yoshingda malika Bayda senga zahar tutdimi?

" Agar oyogʻing band bo`lsa, rizoni oldinga qo`y, agar tanho suvori bo`lsa,
oʻz boshingcha bor, ya`ni jahonga bog'langan bo'lsang, boshingga kelgan har
narsaga rozi bo'l, agar hech narsaga bog'lanmagan kishi bo`lsang, yo`lingdan
qolma, keta ber.




Umringning gul ochgan koʻklam fasli gʻaflat bilan chogʻir
dengizi ichra gʻarq boʻlib ketdimi? Nega buncha nola chekasan,
o`g`lim Muhammad Humoyun podshoh? Bu cheksiz
iztiroblar boisi ne?

Va shu ondayoq bu hadsiz-hisobsiz savollarga javob
topgandek boʻldi: iztiroblar boisi — tiriklikda, insonlikda.
Faqat tirik odamgina iztirob chekmoqgqa, iztiroblar ichra tobora
tozarib, yuksalib, hayotning jamiki mashaqqatlarini yengib
bormoqqa qodir. Dunyodagi hatto eng ulug“ oʻlik ham iztirob
chekmoqdan mahrum, zero, insoniy iztirob — tiriklik nishonasi, barhayot diyonat ovozidir. Demak, mehnatu tarbiyatlari
zoye ketmabdi — Humoyun tegrasiga boqar ekan, yuragi
dardga toʻladi, dard uni bezovta xayol bilan qadamini taftish
etadi. Demak, uning koʻksida vijdoni uygʻoq, adlu insofi tirik.
Balli, oʻgʻlim, deb shivirladi u, barakalla, bahodirim!.. Ammo
shu zahoti koʻnglini muzlatib xavotir tuygʻusi bostirib keldi:
bu yumshoqfe'llik bilan Humoyunning mamlakatdorlik qilmogʻi
qiyin, benihoyat qiyin!

Dili muztar boʻlib, oʻgʻlining maktubidan bir taskintasalli qidirdi. Humoyun xushxat edi, lekin maktubning ba'zi
oʻrinlarini qiynalib, tusmollab ma'nosini chaqdi.

«Yana men degandek, bu xatlaringni bitibsen va o“qumaysen, ne uchunkim, agar oʻqur xayol qilsang edi, o“qiyolmas
eding, — deya tashvish bilan yoza boshladi u. — O“qiyolmagandin soʻng, albatta tag`“yir berur eding. Xatingni xud tashvish
bila oʻqisa boʻladur, vale asru mugʻlaqtur. Nasri muammo
hech kishi koʻrgan emas. Imlong yomon emas. Agarchi xili
rost emas, iltifotni 6 bila bitibsen. Qulunjni «yo» bila bitibsen.
Xatingni xud har tavr qilib oʻqisa boʻladur, vale bu mugʻlaq
alfozingdin maqsud tamom mafhum boʻlmaydur. G`olibo xat
bitirda qohilliging ham ushbu jihattandur. Takalluf qilay
deysen, ul jihattin mugʻlaq boʻladur. Bundan nari betakalluf
va ravshan va pok alfoz bila biti; ham senga tashvish ozroq
boʻlur, ham oʻqugʻuchig'ʻa...»

Maktub shu yerga yetganda u toʻxtab qoldi, chunki ayb
faqat Humoyunda emasligini yaxshi bilar edi. Koʻp boʻldi, u
muqim bir qarorga kelgan: arabi imlo turkigo`y e! uchun
bagʻoyat nomuvofiq. Arab oʻz alifbosini oʻz lisoni tiynatiga




monand joriy etgandir. Bu dunyoda arabi imlodek mashaqqatli imlo hech qayda koʻrilgan emas. Ulug“ bir aybi budurki,
har bir harf, goʻyo munofiq kimsa kabi, toʻrt oʻrinda toʻrt
xil shakl ila tovlanib keladi, bir yerda zikr etgan ma'nosi
oʻzga yerda rost kelmay, kishini ishtibohga soladi. Axir, turkigoʻy elning ham oʻz soʻzlar yoʻsini, talaffuzda oʻz tariqi,
zarofat bobida oʻz yoʻrigʻi bor. Taassufki, ularning bari arabi
imloda toʻkis mujassam topmogʻi mahol. Xususan, zeru zabar
degan chalkash unsurlari borkim, kishining zehniga kishandir, hatto uni bir nav egallamoq uchun ham chorak
umr sarf boʻlgʻusidir. Yodida, oʻzi ham bir gal gʻalat nuqta
tufayli, bir badbaxt kimsa tufayli xob jafo chekkan — qariyb
jon taslim qilayozgan.

Utug“ jang arafasi edi. Yangibek otlig ishongan mardona
begi xat yoʻllab ma'lum qildikim, Shergʻ“oridan maxfiy yoʻl
bordir, yogʻiy ustiga qoʻqqis bostirib borsa boʻlur. Tonglasi
farmon berib, Shergʻ“ori sari yurildi. Borib, dushmanning moʻrmalaxday lashkariga duch keldi, oʻlgan oʻlib, qochgan qolib,
zoʻr talafot bilan arang qutuldi. Darg“azab yonib, Yangibekni
chorlab qasdi basdiga oldilar. U tangri taoloni shohid keltirib
qasamyod qildiki, Shergʻoridagi yoʻlni o“z koʻzi bilan koʻrgan
edi, kechgacha shunda hayrona kutgan, bir kimsadan darak
boʻlmagan. Xatni qayta tahqiq qilib koʻrdilar. «Sherg“ori»da
bir nuqta gʻalat boʻlgan ekan, Yangibek, azbaroyi zehni
sustligidanmi, fikri tanballigidanmi, harchandi e'tibor
bermagan ekan, badxatligi tufayli badbaxt boʻlib ketishiga
bir bahya qoldi... Arabi imlo joriy etilganiga ne zamonlar
boʻlibdur, biroq, taajjub, nahot shu paytga qadar turkiy
tilda soʻz aytgan ne ulug“ allomalar, buyuk jahongiru
mulkgirlar uning nomavzunligini anglamagan boʻlsalar?
Anglagandirlar-u, ammo nozik bir andisha ularning jur'atiga
gʻov boʻlgan esa ehtimol. Hech kimsa yurak yutib oshkora
izhori arz etolmagan, boisi, Qur'oni sharif ayni imlo birla
mazkur boʻlgandir. Ollohning kalomi bitilgan imloni isloh
qilmoqqa da'vat etgali qay bahodirning yuragi dov bersin?
Lekin nafaqat arab, balki tuman-tuman turkigoʻy el ham
anga sodiq bandadir, bas, ular ham yaratganga hamdu sano
bitmoq uchun avvalo pok bir alfozga ega bo“lmoqlari farzdir.




Buni anglab yetmoq uchun gʻaflat va jaholatdan koʻzni bir
oz ochmoq kifoya, xolos. Demakkim, shu nuqtai nazardan
isloh tabiiy bir ehtiyojdirki, turkigo“y elning bor suxan va
lafzi unda e'tiborga olinsin. Eng avvalo, zeru zabardan voz
kechmoq darkor, aql ko`zini tindirguvchi barcha nuqtalarni
bartaraf etmoq kerak. Harflarning turlik-turlik munofiq
maqomiga chek qoʻymoq lozim, toki imloning qat'iy, barqaror
bir shakli ta'min bo'lsin. Ana shunda imlo ajab bir soddalik
kasb etadi, jami mavhumliklar tugatiladi. Faqat bunga bir
jur'at kerak, xolos!

U bunga jur'at qildi — yangi bir imlo tuzdi. Oʻzi yaratgan
loyihani koʻp allomayu fozillar hukmiga havola etarkan, uning
ne bir afzalliklarini kuyib-kuyunib uqtirdi.

Taassufki, har qayda so'zlarini jimgina ma'qullab
eshitardilar-u, somiylar yuzidagi tashvish koʻlankasi siyratdagi
xavotirni fosh qilib turar edi. Shu tariqa «Xatti Boburiy»
jiddiy bir ragʻbat ko`rmadi. Ammo u ortga qaytmadi. Qasdmaqasd yana bir tavakkal qildi: eng xushxat kotiblarga Qur'oni
sharifni «Xatti Boburiy»da koʻchirtirib, kitobat qildirdi-da,
Makkai mukarramaga yubordi!.. Oqibat shu boʻldiki, bir kuni
bagʻoyat moʻtabar ulamoyu kiromlar salobat va salmoq bilan
huzuriga tashrif buyurdilar, zohiran ehtirom saqlagan, biroq
botinan jiddiy tahlika ohangi ayon bir tarzda uni «ba'zi
nomunosib harakatlardan ogoh boʻlmoqqa» da'vat etdilar.
Zero, Olloh bir, Rasul barhaq ekan, u — Tangrining ojiz
bandasi Zahiriddin Muhammad ham buni aztahidil e'tirof
etar ekan, Kalomullohning imlosi ham yagona va sobit ekaniga
imon keltirmogʻi lozim. Bunga ishtiboh qilgan zoti kimsaning
e'tiqodi ishtiboh ostida qolishi hammadan avval uning oʻziga
ma'lumdir.

Ulamoi zamonlarning ogʻir, vazmin soʻzlariga jimgina quloq
osdi, alam bilan lablarini qimtidi: orzu qilgan narsasi imkon
sarhadidan naridagi sarob boʻlib chiqqanini qaygʻu ila tan
oldi. Zotan, qarshisida saf tortgan minglab lashkarga nechogʻ
salohiyatli boʻlmasin, yolgʻiz sarkardaning qarshi bormog'i
aqlga zid, magʻlubiyati muqarrar bir hol edi. Agarchi, birdaikkida keskin qarshi borib, hukmini oʻtkazgan bo`lsa-da, bu
gal chekinmoqdan o`zga chora qolmadi... Ularning so`zlarini




tinglay turib, Muhammad Sharif munajjimning kirdikorlarini esladi. Oʻziga xiliy bino qoʻygan bu zot yulduzlarga
qarab karomat qilar, biroq bashoratlari mudom ters chiqar
edi. Shu vajhdan keyin-keyin uni xushlamay qoʻydi. U ham
azbaroyi hayiqqanidan, uning koʻziga koʻrinmaslikka tirishar
edi. Bu shumnafas munajjim, hukmdorga aytish imkonidan
mahrum, duch kelgan kimsani chetga tortib, vahima bilan
shivirlar ekan: goʻyo bu oqshom Mirrix gʻarb sari oqqan
emish, kimki shu tarafdan urushsa, albatta mag`lub boʻlar
emish. Uning gaplari parishon navkarlar koʻnglini battar
sindirar edi. Oqibat, shumnafasligini qo“ymagach,
dargohidan quvib solmoqqa majbur boʻldi. Ammo, afsuski,
huzuridagi bu kishilar Muhammad Sharif munajjim
emas — har birining etagida yuz minglab moʻmin namoz
oʻqimoqqa hozir mo`tabar shariatpeshalar! Muhammad
Sharif kabi ularni haydab solmoq esa oqil kishining ishi
boʻlmagay. Beixtiyor bundan besh-olti yil muqaddam,
Gʻazni kentlarida ro“y bergan voqea yodiga tushdi. Bir safar
Gʻazni kentlaridan birida gʻalati mozor xususida allanechuk
mishmishlar qulogʻiga yetdi. Go`yoki, salovat aytilsa, qabr
tebranur emish. Oʻzi borib, uzoq razm soldi, qabr
tebrangandek koʻrindi. Oʻsha yerda oʻtirib, bir oz mulohaza
qildi. Ma'lum boʻldiki, mujovirlar qabr tepasiga bir halqa
yasabdirlar, har zamonda sezdirmay halqani qimirlatib
qoʻyar ekanlar. Halqa tebrangach, qabr tebrangandek
koʻrinar ekan — umrida kemaga tushmagan odam, kemaga
kirgach, xuddi qirgʻoq tebrangandek tuyulgani singari. Shu
fikrga kelib, mujovirlarga halqadan nariroq turib salovat
aytishlarini buyurdi. Harchand zoʻr berib salovat aytdilar,
biroq qabrda hech qanday harakat sezilmadi. Kulimsirab,
iziga qaytarkan, halqani buzib tashlab, qabr ustiga gumbaz
barpo qilishni, mujovirlarning minba'd bunday riyokorlik ila
mashgʻul boʻlmasliklarini qattiq amr etdi. Ha, ammo ular
sayoq mujovirlar edi, ularga kuchi yetardi, biroq huzurida
savlat toʻkib oʻtirgan bu ahli ulamoga!..

Shu tariqa «Xatti Boburiy» amalga oshmay qolib ketdi.
Keyin ham bu xususda necha bor soʻz qoʻzgʻalganda, eng
yaqin kishilaridan ham xayrixohlik oʻrniga taajjub va norizolik




zohir boʻldi. Lekin imoni komilki, qachondir vaqti-soati
yetib, turkigo“y elning fozil farzandlari arabi imloning islohi
muqarrar ekanini anglab yetadilar, shunda «Xatti Boburiy»ni
ham afsus bilan eslaydilar!.. Bas, shunday ekan, Humoyundan
ranjimogʻi bekor. Yaxshisi, «Xatti Boburiy»ning sarxatini unga,
Komron Mirzoga, Xoja Kalonga bir nusxadan kitobat qildirib
yuborgani ma'qul, qachonki zarurat boʻlganda asqotg'ʻusidir.

U xayollariga chek qoʻygandek, maktubini xotimalashga
kirishdi. Xat soʻngida koʻngli Humoyunga ikki-uch ogʻiz nasihatomuz soʻzlar bitmoqni tiladi:

«Yana ulug“ ish ustiga borasen, ish koʻrgan, ra'y va
tadbirliq beklar bila kengashib, alarning soʻzi bila amal
qilgʻaysen.

Agar mening rizomni tilarsen, xilvatnishinliqni va el bila
kam ixtilohliqni bartaraf qilgʻil. Kunda ikki navbat iningni va
beklarni ixtiyorlarig'a qoʻymay, qoshingga chorlab, har
maslahat bo`lsa kengashib, bu davlatxohlarning ittifoqi bila
har soʻ“zunga qaror bergaysen...»

U Movarounnahr yurishida farzandlariga nechogʻ zafar va
nusrat tilamasin, dilining bir burchida andak shubha ham
pinhon edi. Shu bois koʻngli tubiga vasiyatdek tugib qoʻygan
bir niyatdan Humoyunni hozirdanoq voqif qilib qoʻ“ymoqni
lozim topdi:

«Yana muncha fath va zafarlar Kobulda ekanda boʻldi,
Kobulni shugun tutubturmen, ani xolisa qildim. Hech qaysingiz
ta'ma qilmagʻaysiz».

Birdan vujudi titrab ketdi: Kobul uning uchun diyori
oʻrniga diyor, vatani oʻrniga vatan boʻldi. Agar taqdirda ona
yurtga qaytmoq nasib etmagan boʻlsa, xokini Kobulga, oʻzi
barpo ettirgan soʻlim bogʻlardan biriga qoʻymoqni vasiyat
qiladi, toki jazirama, mayin tuproqda mangu farogʻat ogʻushida
yotarkan, daryoning u betidan esgan xush nasimlar qabri
uzra yurt nafasini ufurib tursin!..

Behad mutaassir boʻlib, soʻnggi jumlani shiddat bilan
qog`oz uzra chekdi:

«Cherikni yaxshi yigʻib yurgaysen. Ogʻiz soʻzlaridin
Bayonshayx sohibi vuqufdir, ma'lum boʻlgʻusidir, deb




mushtoqliklar bila salom. Panjshanba kuni rabbi ul-avval oyining oʻn uchida bitildi»...
Bobur shunday deb: xatga nuqta qoʻydi.

ku

Biz ham shujoʻrinda hikoyaga nuqta qoʻysak boʻlar. Ammo
hikoyaga sigʻmay qolgan ikki ogʻiz mulohaza borki, muhtaram
«kitobxon buning uchun bizni aybsitmas. !

Boburdek zakiy zotning bir nuqta tufayli. bu qadar iztirob
chekkani bejiz emas edi — hayot buni,isbotladi: taqdirning
gʻalati oʻyinini qarangki, Bobur vafotidan keyin; ham zeru
zabar jabrini tortadi — uzoq yillar mobaynida nomi «Bobir»
deya yozib kelinadi. Faqat, uning besh yuz yillik toʻyi arafasida
nuktadon bir. olim «Bobir emas, Bobur!», deya na'ra tortib
chiqadiyu bu boradagi «gʻalati mashhur». bartaraf etiladi.

Bir nuqtaning tarixi, qadri va mavqei ana shunday.

Tamom. Nuqta.




ESSELAR:

BOBURNING TUSHLARI

Bu muazzam asarring har bir satri haqida bittadan: hikoya
yozish mumkin.

Chunki.u ulag`zinsoniy tajriba va!beqiyos insoniy:fazilatlar
ila yoʻgʻrilgan kitobdira.Chunki!burnodir. durdonaning
yaratguvchisi: sohibi fazilat,sohibi hikmat bo£lgan mumtoz
bir kishidir. Jahon tatixi uning singari zakovatli. va shijoatli
zotlarni: kam ko'rgan.

Shurbois ham «Boburnoma»ni kitobat qilgan ikotiblardan
birikitob nihoyasida'asar muallifini ta'riflab: «Va fazilat bobida
kamligi;yofq erdi», deya: ta'kidlaydi.

"Bu so'zlarda mubolagʻa yo'q H#raymi haqiqatdir.

Bunga ishonch. hosil qilmoq uchun «Boburnoma» koʻngil
koʻzi; bilar yana bir katra mutolaa qilish Kifoya:
riz, Mutolaa. sofngida esa odamningrixaybi osmon: qadar
yuksalib itasavvuri benihoya ravshanistortib iketishishd»
biiydir.

Men bugun-shunday: holatdaman::

Bobur: va: «Boburnoma»": haqidagi ба айушаштаа bu
asarni nlbrat3 kitobi Mardona. kitob, Donishinandlik , kitobi
deya jatagan edim. Navbatdagi mutolaadani keyin bui muhtasham -'asar sahifatarida buyuk bir sir, insonni.toh hayron etadi.
gan:sehrli tilsimlar:cham pinhon :ekaniga iqror bo'ldimi

Ма shu, sabab. bui kitobga Buyuk sirlar kitobi deb.:ta'rif berish ;oʻrinlidir, degan. mutohazaga: keldim.

. Buyuk sirlar,kitobi:;.. Otamning yaralishi, tuzilishi, uning
ajabtovur ishlari; —i boshdan-oyoq sin; odanyesa. undan-da
sirliroq:bir xilqatdir. «Bobumoma» sahifama-sahifa varaqlab
koʻrsangiz, uning qatlarida; e'inlab g'aroyib tilsimottargardioh
kelasiz)

Ularning sharhiga tilingiz, tafakkuringiz oji 99124:




Chunki shu sirli hodisalarni zikr etgan zotning oʻzi ularga
sharh topolmagan. Dunyoda ilmi g`ayb deb atalmish mo`jiza
mavjudligiga «Boburnoma»dek haqqoniyat kitobini mutolaa
qilgan kishi, shubhasiz, imon keltiradi.

Bilamizki, Bobur oʻz davrining peshqadam mutafakkiri
sifatida xurofotdan, taraqqiyot yoʻliga gʻov tashlaydirgan turli
bid'atlardan yiroq boʻlgan. Imkoni qadar buningdek qarashlar
va xatti-harakatlardan uzoq yurmoqqa tirishgan. Xurofot bilan
haqiqat chegarasini juda nozik farqlagan.

Ilohiy haqiqat nima, xurofiy aqida nima — bagʻoyat teran
anglagan Bobur murakkab, qaltis tarixiy muhitda yagona
toʻgʻri yoʻlni adashmay topa bilgan.

«Boburnoma»ning ilohiy yogʻdu bilan munavvar sahifalarida Boburning g`aroyib tushlari tafsiliga duch kelamiz.

Hijriy toʻqqiz yuz oltinchi yil, kech kuzak. Qorong£i,
uzun kechalardan biri. Xazonlar hazin shivirlagan shu sokin
tunda Bobur Mirzo sirli bir tush koʻrdi. Bu tush ta'biriga
kirishmoqdan avval bir soniya hikoyamiz uchun benihoya
ahamiyatli boʻlgan bir nuqtaga diqqat qilaylik. Ma'lumki,
Bobur zamonasining piri komili, davrning moʻtabar zotlaridan biri bo`lmish Xoja Ubaydullo Ahrorga yuksak e'timod
qoʻygan edi. Abdurahmon Jomiy va Alisher Navoiy singari
daholar pir deb bilgan va ma`naviy ustoz sifatida gʻoyat
qadrlagan Xoja Ahrori valiyning pok suvrat va siyrati
«Boburnoma» sahifalarida ayniqsa yorqin namoyon boʻladi.
Bobur Xoja Ahror siymosini ilohiy qalamning ilohiy qudrati
bilan chizadi. Bu suvrat keyinchalik, oradan ne bir zamonlar
oʻtishi bilan yolg“onchi muarrixlar va qalamkashlarning
zamonasozlik boʻyog£i ila qalbakilashtiriladi. Xoja Ahrori valiy
jamiki noinsoniy xislatlarning mujassam timsoliga aylantiriladi.
Shu tariqa sinfiy yondashuv asosida ham kulgili, ham ayanchli
mantiqsizlik vujudga keladi: oʻnlab, yuzlab ilmiy tadqiqotlarda, badiiy asarlarda goʻyoki Jomiy va Navoiy
taraqqiyparvaru ularning ruhiy kamoliga koʻprik boʻlgan Xoja
Ahror borib turgan jaholatparast bir kimsa... Bunday
tuhmatlarning qay daraja qabihligini va da'volarning nechog£li
puchligini anglamoq uchun ham «Boburnoma»ga murojaat
etsak oʻrinli boʻlur.




Bobur zamonasidagi biror kishiga baho berar ekan,
aksariyat hollarda uning Xoja Ahrorga boʻlgan munosabati yoki
Xoja Ahrorning shu shaxsga boʻlgan munosabatini asosiy mezon
qilib oladi. Jumladan, padari buzurgvori Umarshayx Mirzoning
fe'l-atvorini ta'riflab kelib: «Hazrat Xoja Ubaydullogʻa irodati
bor erdi, suhbatlarig“a bisyor musharraf boʻlub erdi, Hazrat
Xoja ham farzand der edilar», deydi. Yoki Sulton Ahmad
Mirzoning Xoja Ahrorga boʻlgan ixlosi xususida soʻz yuritib,
ushbu lavhani zikr etadi: «...derlarkim, hargiz Xoja majlisida
tizi bir-bir tiziga yovutkagan emastur. Bir navbat hazrati Xoja
suhbatida bar xilofi odat oyogʻini yovutkab oʻlturubtur. Mirzo
qoʻpqondin soʻng hazrati Xoja buyuribdurlarkim, Mirzo
oʻlturg“on yerni boqqaylar, bir so“ngak bor ekandur».

Sulton Ahmad Mirzodek davr surgan hukmdorki Xoja
Ubaydullo Ahror suhbatida shu qadar odob saqlab oʻltirar
ekan, demak, chuqur bir ma'no bor. Shuning uchun ham
Bobur soʻzida davom etib: «Hazrati Xoja murabbiy va muqavviy edilar», deydi.

Bobur goho zamondoshlaridan birining salbiy xislatlari
haqida soʻz yuritar ekan, oʻsha shaxsning Xoja Ahrorga
nisbatan salbiy munosabati uning tabiatidagi illatlarning
pirovard natijasi ekanini alohida ta`kidlaydi. Sulton Mahmud
Mirzo, deb yozadi u, «bad e'tiqod kishi edi. Hazrati Xoja
Ubaydullogʻa istixfof qilur edi. Yuraksiz kishi edi. Hayosi
kamroq edi. Bir necha masxara va bebok tegrasida bor edi.
Devon boshida va xaloyiq qoshida zisht va shani" harakatlar
qilurlar edi».

Shunisi diqqatga sazovorki, Bobur tarixiy shaxslarga baho
berayotib, birinchi galda ularning nasl-nasabi — valodati,
shakl-shamoyili, axloq va atvori bilan bir qatorda ustozi —
tarbiyat bergan murabbiy va muqavviylariga maxsus e'tibor
qaratadi. «Xoja Mavlonoi qozining oti Abdullodur. Bu ot bila
mashhur boʻlub edi. Ota tarafidin nasabi shayx Burhoniddin
Qilichqa muntahi boʻlur. Ona tarafidin Sulton Ilik Mozigʻa yetar.
Fargʻona viloyatida bu tabaqa muqtado va shayxulislom va qozi
boʻla kelgandurlar. Xoja qozi hazrati Xoja Ubaydulloning muridi
edi. Alardin tarbiyat topib edi. Xoja qozining valiylig“ida mening
hech shakkim yo`qtur».




1. Koʻrdikki, Bobur Mirzoning Xoja Ahrori.valiyga e'tiqodehtiromi gʻoyat baland maqomda'bo'ʻlgan. Xoja Ahrori;valiyning
mo'tabar shaxsi'rva- ilohiy tsiymosi, o£z navbatida, Bobur”
taqdirida! hatiqiluvchi ahamiyati kasb etganm:blrnul. bilo

i.2. Bu fikri Boburing ishtarigina emas, hattotushltari ham.
tasdiq etadi» cubod tzrin.deyrm medi b osdi 973 169
burDatvoqej:so`ziBeburning tushlari xususida edi. mmurl 02.
.Ar'Alqissaohijriy-to`qqizyuz oltirichi yil» kech kuzak, qorong'i/
uzun kechalardan birida Bobur Mirzo sirli bir tush. ko'rdir «O'shul
fursatta-ajab tush ko'rdum; deb, hikoya qiladi Bobur: is- Tush
ko'ratmenkim;:! hazrati; Xojaillbaydullo ikeilmishlar, jmen»
istiqbollarig'a-chiqmishmen- Xoja kelib o'lturdilar. Xojaning olig'a)
gʻolibo betakallufroqrdastorxon 50 9 Шар иВш та Пахтаб)
xotirigla nima kelmish. Mullo: Bobo mening sari boqib sherat
qiladur. Men ham..imo':, bilanridedimkim; mendin «emastur. J
Bastorxon solg'uchi taqsir qilibtur. 1Xioja; fahm аш Би 122)
masmur? tushti Qoʻptilar. Uzata: chiqdim: Ushbu riyning dolonida:;
oʻng qoʻlumdin yo soʻl qo“lumdin tutib andoq; koʻtardilarkim, :
bir oyog'im yerdin: qo'pti. Turkildedilarkim; Shayx maslahat
berdi: Oʻshut necha kunda-o“q-Samarqandni oldim»oz 011
urni Fushda ayon boʻlgan bu ilohiy karomatring qay tariqa va:
qay darafa amalga ioshganini: bilmoq uchun «oʻshulifursatta»;
Bobur “haydtida. qanday»tarixiy hodisalar. yuz berganini”
kuzatmoq lozirn. Mazkur trish tafsilotidan: xiyol :avvali.Bobur)
bunga izoh berib. o'tadiri«Bir:kuni Asfidaki qo'rg'onida jami
ichkilar, misli Doʻstr:Nosir; “No'yon koʻkaltosh; Xonquli, i
Karimdod, Shayx Darvesh, Xisrav koʻkaltosh, Mirim: Nosir borishozir - edilar, zmening «qoshimda oʻlturub edilar: Har
tarafdin soʻz oʻtar edi. -Dedimkimi, «Keling raytingkimi;,: tengri
rost: keltursa, Samarqandni qachon olg'aybiz?» Ba'zi dedilar.
kimi «Yezgʻa.olg`aybiz». #Ul mahal kech .keuz edi. Ba'zi «bir`
oy-qirq:kun», ba'zileyfgirma kun»ydedilar..Ne“yon'koʻkaltosh)
dedikim: «Oʻn'toʻrt kunda olurbiz». Tetign rost kelturdi; rost
ofn to'rtiukuhda-oʻq Samarqandni olduksiod йили бой. 2

suj«Tengri` rost kelturdi...» Tangri; rost keltirgan bu: bashorat-!
ning: avvalo»Nofyon Jkofkaltoshr tiliga, so'ngra! Bobur Mirzo
diliga:Xoja Ahrori valiy tompnidan setinishi chindan ham ilohiy»
bir moʻjiza emasmi? НИ) ОЧ ЙИЛЛИК 521



"ирВИ Бирор Кипда в ауйод фу 8 ЮЦНаркойат кетренИ ки
hayratga solayotgan! afsungarlar, koʻzboylogʻichlar va ular
safidagi talay tovlamachilarning xatti-harakatlariga qoyi! boʻlib
tahsin oʻqib oʻtiribmiz: Biroq ko`hna tariximizni sinchiklab
koʻzdan kechiradigan boʻlsak, har qadamda'ilohiy kuchlarning
haqiqiy qudrati bilan izohlashgina mumkin boʻlgan. tilsimot
va jumboqlarga duch kelaveramiz. . ihi
. Hijriy toʻ“qqiz- yuz sakkizinchi, yil, qahraton qish, sovuq,
zimiston tunlarning birida Bobur. Mirzo yana bir tilsimli tush
ko'rdi. «Boburnoma»da bu tush tavsifi va u bilan bog'liq tarixiy
holatlar shu qadar haqqoniy va shu qadar teran insoniy iztirob
bilan yoʻgʻrilganki, birmuncha uzunroq .bo`lsa-da, batafsilroq
koʻchirmalar keltirib o`tish hikoyamiz maqsadiga muvofiq boʻlur.
Alqissa, hijriy to`qqiz yuz sakkizinchi yil qishiga kelib
Bobur. Mirzoning ishlari, taraqqiygan tanazzulga yuq tutgan
edi, Samarqanddan quyalib, Andijondan ayrikib. sareaqdon
yurgan kezlarida uning ahvoli bisyor Parishon 1 7 holatini
o'zi, ta'riflab aytganideks miloyat, yo: “qzi yiloyat, umidvarligi
yo'q, navkar parokanda. n Ana shunday, ma'yus, qutsiz ya
tablikgli kunlarning. birida, u Karnon degan; bir maskanda
yog'iy qojlida, qurshovda qoladi. Uni ne,vaqtga. qadar izmar
iz ta'qib etib kelgan g'anim navkarlari makr-hiyla, ila, trriklayin
qo “Iga tushirmoqqar tirishadilar. "Хор" 0П ма: "dalar berib
aldamoqqa urinadilar. Bobur Mirzo. yolg iz o 21, qurolsiz,
yarog£ʻsiz,. ulovsiz : — imkonsizlik qa "rida qolib, eng soʻnggi
choraga ahd qiladi: «Muni degach, manga gʻarib holate boʻldi.
Olamda j jon vahmidin yomonroq nima boʻ Imas emish. Men
dedimkim, rostligʻini ayt. Agar ish oʻzgacharak boʻlg“udektur, xud vuzu qilay. Yusuf ontlar ichti, vale aning
опир"а kim inonadur. Oʻzumda betoqatligʻe` fahm qildim.
Qoʻptum, bogʻ“ goʻshasig“a bordim. Oʻzim bila andisha qildim.
Dedimkim, kishi agar yuz, agar ming yashasa oxir o“lmak
kerak.

 

 

Agar sad sol moni var yake ro'z
Biboyad raft azin koxi dilafroʻz!.

"Agar yuz yil va agar birgina kun yashasang ham, koʻngul ochguvchi bu
qasrdan ketish kerak bo`lur. (Fors.)




О"хитит оЧштр"а qaror berdim, — deya qayg£uli qissasini
davom ettiradi Bobur Mirzo. — O`shal bog`da bir suv oqib
keladur edi, vuzu qildim, ikki rak'at namoz oʻ“qudim, boshimni munojotqa qoʻyub, tilak tilaydur edimkim, ko`zum
uyqugʻa boribtur. Koʻradurmenkim, Xoja Ya'qub Xoja Yahyoning oʻgʻli — hazrati Xoja Ubaydulloning nabiralari ro“baro“yimgʻ“a ablaq ot minib, koʻp jamoati ablaq suvor bilan keldilar.
Dedilarkim, g'am yemangiz, Xoja Ahror meni sizga yibordilar.
Dedilarkim, biz alargʻa istionat tegurub, podshohliq masnadigʻa oʻlturg“uzubbiz. Har yerda mushkul ish tushsa, bizni nazarga kelturub yod etsun, biz anda hozir boʻlurbiz. Holo
ushbu soat fath va nusrat sizning soridur. Bosh ko`taring,

uygʻoning».
«Oʻshal holda xushhol boʻlib uygʻ“ondimkim, — deya hikoya
qiladi. Bobur Mirzo, — Yusuf dorugʻ“a va hamrohlari bir
biriga maslahat qiladurlarkim, bahona qilib hayal qiladur,
tutub bogʻlamoq kerak.

Bu soʻzni eshitib men dedimkim, sizlar bu yoʻsunliq
soʻzlashursiz, ammo koʻrayinkim, qaysingiz mening
qoshimgʻa kela olursiz?.. Ushbu soʻzning ustida edikim,
bogʻning devoridin tashqari qalin otliqning kelur ovozi
keldi. Yusuf догир"а dedikim, biz agar sizni olib Tanbal
qoshigʻa borsak edi, bizning ishimiz ilgari borur edi. Holo
yana koʻp kishi yiborubtur, sizni tutgʻali. Ul yaqin qildikim,
bu ovoz Tanbalning yiborgan kishilarining otini tovushi
boʻlgay. Bu soʻzni eshitgach, manga iztirob koʻprogʻ
boʻlub, qilur ishimni bilmadim...»

Bu satrlarni yuragimiz entikib hayajon ila oʻqir ekanmiz,
biz ham qattiq iztirobga tusha boramiz. Ammo ich-ichimizdan
allaqanday bir moʻjiza roʻy berishiga, mo`jiza ro`y bermasdan
mumkin emasligiga imon keltiramiz. Chunki boyagina mazkur
boʻlgan tushda: «Har yerda mushkul ish tushsa, bizni nazarga
kelturub yod etsun, biz anda hozir boʻlurbiz», degan ilohiy
bir karomat eshitilgan edi-ku? Tahlika va hayajondan jonimiz
bir joyga yetganida intizorlik ila koʻz tutganimiz mo`jiza sodir
boʻladi — Bobur Mirzoning tovushi yana qat'iyat va shijoat
bilan yangray boshlaydi:




«Oʻshal holda bu otliqlar bogʻning eshigini toparg`a fursat
qilmay, devornikim, eski boʻlgʻon yeridin raxna qilib kirdilar.
Koʻrsamkim, Qutluq Muhammad barlos va Boboi Parв апукии, mening jon tortqon navkarlarim, oʻn-oʻn besh,
yigirma kishi boʻlgʻoy, yetib keldilar. Bular yovuq kelib, ottin
oʻzlarini tashlab, yirogʻdin yukunib, ta'zim qilib mening
oyogʻimga yiqildilar. Oʻshal holda manga andog“ holat
bo`ldikim, goʻyo manga yangi boshtin xudoy jon berdi. Men
dedimkim, ul Yusuf dorugʻani va bu turg“on muzdur
mardaklarni tutub bogʻlang. Oʻshal mardaklar qocha berib
edikim, bir yerda birovni tutub bogʻlab kelturdilar...»

Endi bir zum nafasni rostlab, ajal changalidan qaytgan
Bobur Mirzo bilan birgalikda tangriga shukrona aytmoq fursati
yetdi. Tabiiyki, vujudni zilzila yanglig“ zir titratgan oʻlim vahmi
xiyol arigach, xaloskorlarga yuzlanib savol berilgay:

«Men dedimkim, sizlar qaydin kelasiz, nechuk xabar
topdingiz? :

Qutlug” Muhammad barlos dedikim, Axsidin qochib
chiqgʻonda sizdin ayrila tushganda Andijon keldimkim, xonlar
ham Andijon kelibturlar. Men tush koʻrdumkim, Xoja
Ubaydullo dedilarkim(!), Bobur podshoh Karnon degan
kenttatur, borib ani olib kelingkim, podshohliq masnadi anga
taalluq boʻlubtur. Men bu tushni koʻrub, xushhol boʻlub,
ulug“ xon, kichik xongʻa arz qildum, xonlargʻa dedimkim,
mening besh-olti ini-o“g“lum bor, yana bir necha yigit qoʻshungiz, Karnon tarafdin borib xabar olayin. Xonlar dedilarkim, bizning xotirimizg“a ham yetadurkim, oʻshal yoʻlgʻa
borgʻon boʻlgʻay. Oʻn kishi tayin qildilar... Boboi Parg“ariy
dedikim, men ham borib istarmen, ul ham ikki yigit inisi
bilan ittifoq qilib otlanduk. Bu kun uch kundurkim, yo£l .
kelabiz. Alhamdulilloh, sizni topduk...»

Xoʻsh, bu aql bovar etmas holni qandoq sharhlash
mumkin? Oddiy bir tasodifning oddiy bir koʻrinishi deb talqin
etsak, kulgi va mazaxga sazovor boʻlmaymizmi?

Har qalay, moddiyunchi — materialistik dunyoqarashga
asoslangan bizning tasavvurimiz bu gʻaroyib tilsimotni
dabdurustdan qabul qilishi va idrok etishi mahol. Moddiyunchi
dunyoqarashning ulug“ bir aybi budurkim, u olamni sirru




ВеТИВЯН xbiriobatitki jozibadan ai rar! qilib qoyadi "U fieinma
arsimi quruq va jo'ngina mariti? qolipigi tarishga utib;
beshatir hollisa- rolattarga shark topishga tzirdadi! "9Hitariqa
modiiyunchilikki ixlos 96 зал 988 tasavvliki Kant
qashshoqlashib? bepoydn!va TAngiri land; o'bag`rida Alini
tilsitalarni joretgan koirlotil ummoakar-shunchaki oddiy tabiiy
jismibrga aylanib qoladi. «Modtlifumrchilik indonning ko'tiglidagi
ifottiy marnilsondiradi. “So`ndiradi-yu; evaziga, afsuski Нееб
narsa taqdim qila olmaydi. 01. «50: аш : mansab
dio Boblir Mirzo! ko'rdikki! qalbida hamishdilohiy rur shi? 18
sochgan bir zot bo'lgan. -Ana shu'qudratga' ishonch! uril лаб
olish; uning hukmi va adblatiga bo" yinsunish; Тай qasosidan
hayiqish» 4 bularning barchasi: buyuksjahdagirning har bir
qadamini” qattiq taftish ostiga» otib. kazatib iborgan, ai
o “rinsiz xunrezliklar, shariat ahkorilafi va “davriling` axloqiy

ini buzishdan saqlab kelgani” She) ma'noda
«Boburnoma»da aks etgan adolat tushunchasi, adolat tuyg'usi
g'oyat: e'tiborga rilolikdir: Bu'tayg'ua Zikr etganimiz” “o'sha
ilohiy qudrat bilan` chambarchas bog'liq; undan ma'naviy
oziq oladi. 4 ,

МаЧитк;; ВоБнт 07240 “shini oʻ “rtasida juda qattiq tartibintizom oʻrnatgan. Xalqqa nohaq zulm qiladigan, talonchilik
bilan shug'ullanadigan navkarlarga, askarboshilarga uning
nafrati benihoya cheksiz boʻlgan. Boburning nuqtai nazaricha,
bunday manfur kimsalar muqarrar ravishda sazovori la'nat
boʻlib, qasosga uchrashlari shubhasizdir.

«Bu yurttin koʻchib, Qorabog“ yonidagi Oqsaroy oʻlangiga
tushuldi, — deya sarguzashtlaridan birini hikoya qiladi Bobur. —
Xisravshohning eli — kuni zulm va besarliqqa oʻrgangan el,
elga zulm qila boshladilar. Oxir Sayidim Ali Darbonning bir
oʻbdon navkari birovning bir koʻza yogʻini tortib olgʻon uchun
eshikka kelturub tayoqlattim, tayoq ostida-o“q joni chiqdi. El
bu siyosattin tamom bosildilar».

Yoki boshqa bir oʻrinda — Yom navohisida ekan chogʻida
roʻy bergan voqeani soʻylab, Bobur ibratomuz bir holni
bayon etadi. Bu kentda aholidan zoʻrlik bilan talab olingan
mol-mulkni tongga qadar ega-egasiga qaytarib berishni
askarlariga qat'iy suratda amr qiladi. «Ertasiga, — deb xotir
160

  
 



юуйи ОА зененкодо"НВа пабнас-а ип БИР 95 ШОШВАЁИА 1901madi ls T Barini etga qaytarib» berildi». "DONIShMAHA БАР:
sohibi Bobur hijriy to'qqiz: «yuzda'tik HUkizchi- Yiid maks
farmon chiqardi! Bu farmonga biiroani Kishan ina va
qishlodlar, ko'cha Va: bazarlardani oliriadigan soliq! tamg'a
puli bekor qilinadi. Nazmiy" yo" shdatbitilgan, "iqtisodiy
mularnmolart tahliliga bag`ishlangan risolash «Mtibayyitda esa
u mulkdor guruhlarning Беуб-Беснбгар Qashshoq-totavonlarga
doimiy ravishda Ko'mak berib' turishlarini” “amr'qilgan: "Таддё
абестИагииа кира Кот8, Б"БПай: Bobur mazkur buyrudda
qorun tusirii bergan eka: 0 Huri HID УНГ, o2

Saodatli" shoh” el-ulusning muqaddas?jbylariga, xalq tavof
etadigan mozor vatsagʻatralarga hamisha ektirona bilan munoz
sabatda boʻlib kelganligi, ularning` qaysi: din) qaysi mazhabga
mansubligidan qat'i nazari! oyoqosti etilishiga? tahqilanishiga
qarshi keskir: kurashgani yaxshi ma'lum; G47 Halo 5

«Al «Ueh' kum Sind yoqasi bilan-oʻq kelduk: Uch" kuindim so“ ng

Pir`Qonti!l mazohi to'gʻrisidin- “Sind “daryosidin “aytilib, Pir
Qonu mazorigʻ“a kelib tushtum. Cherik elidin ba'zi mazorning
mujovirlatig'a mazehim` bo`lg" on uchun birini siyosat 'uchun
pora-pora qildurdim. Bu mazor Hindistonda bisyor mo “tabar
mazordur».

Bu satrlar beixtiyor kishini teran 0 “ylarga g'arq qiladi.

Boburni talonchi deb atagan, mustabid, qonxoʻr, deya
malomat taqqan, umr bo`yi xalqning muqaddas mehroblariga
oʻt qoʻyish bilan, oʻzi suv ichgan buloqlarga tupurish bilan
mashg`ul boʻlgan zamonamizning ba'zi arboblari bugun —
el nafratiga duchor boʻlib oʻltirgan chogʻlarida «Boburnoma»ni
qoʻllariga olib, ayni shu sahifalarni oʻqib koʻrsalar qandoq
boʻlarkin? Mozorlarni buzgan, ziyoratgohlarni kunpayakun
qilib «oq oltin» maydoniga aylantirgan, xalqning asriy bayramlarini taqiqlagan, eski imlodagi har qanday kitobni ko`rib
labiga uchuq toshadigan bu jaholat bandalari shunda qanday
holatga tushgan`boʻlar edilar?

Badbin koʻngillarida bir zum ishtiboh paydo boʻlarmikan?

Tazarru uygʻonarmikan?

Afsuski, biz buni bilmaymiz.

Bilolmaymiz.




Endi mulohaza qilib koʻraylik: xo`sh, Boburning koʻnglida
adolat tuygʻusi qachon, qay tariqa qaror topgan edi? Tabiiyki,
bunda birinchi galda u unib-oʻsgan oila muhiti, unga ta'lim
bergan murabbiylarning tarbiyati hal qiluvchi ahamiyat kasb
etgan. Masalan, uning padari buzurgvori Umarshayx Mirzoga
xos adolat tuygʻusini olib koʻraylik.

«Adolati bu martabada ediki, — deydi Bobur, — Xitoy
korvoni keladurganda Andijonning sharqiy tarafidag£i,
togʻlarning tubida ming oʻyluk korvonni andog“ qor bostikim,
ikki kishi qutuldi. Xabar topib, muhassillar yiborib,
korvonning jami jihotini zabt qildi. Har chandikim vorisi
hozir yoʻq erdi, bovujudi ehtiyot saxlab, bir-ikki yildin
soʻngra Samarqand va Xurosondin vorislarini tilab kelturub,
mollarini solim topshurdi».

Bobur ana shunday odamlarning farzandi edi.

Boburga xos boʻlgan insoniy fazilatlarning zamirida ilohiy
qudratga ishonch va iymon mujassam ekanini koʻrdik. Taassufki,
bizning kunlarimizga kelib, bu noyob insoniy fazilat yoʻqlik
sari yuz tutdi, koʻnglida uncha-muncha ilohiy yogʻdu zarrasi
qolgan kimsalar qadr topmadilar, aksincha, el aro taajjub
va kulgiga sabab boʻldilar. Kishi molidan hazar qilmaslik,
harom-harishdan jirkanmaslik odat tusiga kirdi. Shular va shular
singari oʻnlab, yuzlab nomargʻub xususiyatlar jamiyatni
tanazzul koʻchasiga boshlagani sir emas.

Suhbatimiz davomida qayta-qayta zikr etganimiz ilohiy
bir qudrat Bobur Mirzoni umr boʻyi tark etmadi. Hatto
hayotining soʻnggi soniyalarida ham u samoviy sirlar ogʻushiga
qovushib ketdi. «Boburnoma»da qayd qilingan shu lavhani
oʻqir ekanman, koʻp vaqt hushdin ayru tushgan kabi behol
oʻltiraman. Hayot va oʻlim, borliq va yoʻqlik — bu chigal,
azaliy tilsimot ayni shu lahzalarda kishi xayolini butunisicha
chirmab oladi.

Keling, yaxshisi, shu sirli lavhani birgalashib koʻzdan
kechiraylik:

«Va Muhammad Humoyun Sanbalgʻakim aning joygiri edi,
ruxsat berildi. Olti oygacha anda erdi, zohiran, ani yer va suyi
xush yoqmadi. Isitma tutar ekandur, bora-bora uzoqqa rortar.
Toonki biz eshittuk, farmon berildikim, Dehlig“a kelturub,




Dehtidin kemag£ʻa solib keltirsinlarkim, hakimi hoziqlar koʻrub,
dardigʻa davo qilsunlar. Bir necha kunda daryo yoʻli bilan kelturdilar va tabiblar har necha doru darmon berdilar, yaxshi
boʻlmadi. Mir Abulqosimkim, ulug` kishi erdi, arzga yetkurdikim, ushmundoq dardlarga davo budurkim, yaxshi nimarsalardin tasadduq qilmoq kerak. Toinki tengri taolo sihhat
bergay. Mening koʻnglumga keldikim, Muhammad Humoyunning mendin oʻzga yaxshiroq nimarsasi yoʻq. Men oʻzum
tasadduq boʻlayin, xudoy qabul qilsun. Xoja Xalifa, oʻzga
muqarrablardin arzgʻa yetkurdilarkim, Muhammad Humoyun
sihhat topar, siz bu soʻzni nechun tilingizga kelturasiz. G'araz
budurkim, dunyo molidin yaxshisini tasadduq qilmoq kerak.
Bas, oʻshal olmoskim, Ibrohimni urushida tushub edi,
Muhammad Humoyunga inoyat qilib erdingiz, tasadduq
qilmoq kerak. Tilga keldikim, dunyo moli aning ivazig“a nechuk
boʻlgʻay, men aning fidosi qilurmenkim, hol anga mushkul
boʻlubtur. Va andin oʻtubturkim, men aning betoqatligʻini
toqat kelturgaymen. Oʻshal holatga kirib, uch qatla boshidin
oʻrgulib, dedimkim, men koʻtardim harne darding bor. Oʻshal
zamon men ogʻir boʻldum, ul yengil boʻldi. Ul sihhat boʻlub
qoʻpti. Men noxush boʻlub yiqildim...»

Yoʻq, endi bu tilsim tahliliga adibning emas, tabibning
qalami, nuqtai nazari darkor! Xalq orasida koʻp bora eshitganmiz: «jonim sadagʻa boʻlsin», «jonimni berayin» kabi
kalomlarni. Ayni manzara xuddi oʻsha farzandiga jonini qurbon
qilishning ham ilohiy, ham moddiy — zaminiy koʻrinishi emasmi?!

Ustoz Erkin Vohidov bir suhbatda aytgan edilar: «Hazrat
Alisher Navoiyni mutolaa qilib oʻltirib ba'zan shubhaga ham
boraman — hazrat bu dunyoning odami emasmikan, deb...»

Shu singari Zahiriddin Muhammad Bobur Mirzo ham
bizning odatiy turmushimizdan, kundalik mayda hoyu havaslar
ila xiralashgan, samoviy sirlardan, ilohiy jozibadan mahrum
boʻlib benihoya gʻariblashib, huvillab qolgan hayotimizdan
naqadar yuksakda!

Biz taraqqiyot olgʻa qarab borayotir, deymiz. Tashqi —
zohiriy jihatlardan, darhaqiqat, shunday. Ammo botiniy belgilarga qarab baho beradigan boʻlsak, ruhimizning parvozi,
xayollarimizning miqyosi, orzu-niyatlarimizning teranligi




tarafidan biz ulug` ajdodlarimiz yettb-borgan anisi
larning yaqiniga ham yoʻlayolmaganimiz ma'lum boʻladi.

:Shu ma'noda taraqqiyot soʻ“qmoqlaridan bir. sirli, ilohiy
“Moziy :orqali o'tadi; deb aytsaki xato bo'lmas.:

1990

«TAVBA
1 i

Boburning buyuk sarkarda boʻlganligi bizga tarixdan ayon.

Buyuk sarkarda degan sharafga esa buyuk gʻalabalar tufayli
erishiladi: 7

. Jahongir Bobur quchgan misksiz zafarlar to`hanuz olarni
“ahlini hayratga soladi, Dunyoning turli mintaqalaridagi
kadqiqotchilar. yakdillik, bilan e'tirof: etadilarki, «Bobur
islar ichida,cng botiridin» (Бараид Хоел от sz od
ini g Biz, fikrga qo'shimcha qilib; Babur, —njinsonlar ichida; ong
jxOstga'yidir». deb aytsak, ham, xatqibo'lmas. Uning qalb'datarin
{ «Boburnoma»ni diqqat! bilan,varaqlagan kishi bungaramin bo'ladi.
«Bobur;,tarixiy jvoqealar,, tarixiy siymolar, tabiatn hodisa
lari haqida qanchalar. amiqlik,ya haqqoniyat bilan, mulohaza
"bildirsa, jo“z. shaxsiyatidagi nomarg` “ub- xususiyatlar пах да ат
“shunchalar mardonalik bilan soʻz yuritadi. Fe'l-atvoridagi juziy
“va ulug` nuqsonu ayblarni yashirmay:soʻylaydi, iztiroblari, ruhning
«ichki, og'riqli ziddiyatlarini kitobxondan pinhon tutmaydi 1
ч Bu'hol odamni beixtiyor ajib oʻylarga, g'arq qiladi, Ulug“
«tafakkur, sohibi, ulkam saltanat egasi bo`lgan bir zotning
qalamini mudom. nazorat ostida tutgan teran haqqoniyatning
boisi nimada? Bunga ne sabab zarurat tugʻilgan? Axir, cheksiz
hokimiyat — cheksiz imkoniyat degani emasmi? Axir zamondoshlar va kelasi nasllar nazdida oʻzining tarixiy mumtoz
siymosiga soya solishi mumkin boʻlgan noxush holatlardan
koʻz yumib qo`yaqolish Bobur Mirzo uchun unchalar mushkul emas edi-ku?! Nainki uni yolgʻonchilikda, bugungi til
bilan aytganda, tarixni soxtalashtirishda ayblashga biror kimsaning haddi sigʻardi?

Mening nazarimda, bu holning ikkita sababi bordek. Qadim
dunyoning orif insonlari oq qogʻoz betiga yolg'on yozmoqdan




parhez qilar edilar! Chunki ulat! kalomni 'hamisha tangri
taoloning nomi bilan boshlardilar» Qog'ozni ham, unga bitilgan
soʻzlarni ham non darajasida muqaddas, mo`tabar tutar edilar:
Bobur Mirzo hami tabiiyki, yoshlik chog'laridan ama!shunday
ziyoli muhitda voyaga yetgan, biliobarit, davrning! mazkur
udumiga qat'iy rioya qilishi shubhasiz edi. Ikkinchi sabab esa,
Boburning shaxsiyatidagi mardonalik! rostgo'ylik; shijbat va
diktamlik ibilantichantbarchasi bog'liqdir» «Boburriorinay
sahifalarida haqiqat Bobur'hayotiring bosh imezotiiy asi
mohiyati sifatidatkoʻrinadi. Boburning axloqiy nuqtai nazari,
ma'naviy tahlili gʻoyat beshafqat) ayovsiz JUr'o`zgatarning
faoliyati; Xatti-harakatlarini qandoq talablar asbdida baholasa,
bu`talablarni eng'avvalo o'ziga qo`yib ko'radi ya'niypichoqni
oldin «o`ziga uradi». bli! san dina 194 ИБН LEVZGA

i: Bizlo`tmish haqida so'z yuritganimizda ko'nglimiz mumdek
erib, ba'zan. turfa xit xayollarga berilamiz!: Moziyda kechgan
turmush “ko'z o'ngimizda go ho''mujassami` axloq, "mujassami
odob- kabi!'hamoyoni bo'ladi. “Holbuki; u davrlarda ham
farishtalar e€masgisizu” bizga o`xshagan. fe'lli lo'damlar
yashaganlat). u odamlarning ham;! zamonaning hamioʻz
ma'naviy muammolari mavjud boʻlgan.!.Va taajjubki, ularning
aksariyati hozirga дадат тшайипои СПа qolib kelayotir;
Dortishmand! adibimiz Abdulla! Qodiriynifig' so'zlari bilan
aytganda: «Xalqimiz ta'biricha u zamontar» «mushimonobod boʻlsa-da; :biroqtbu tantanali ta'birti buzib qo'yadigan ishlari
ham yoʻq emas edi. Xon — musulmon, bek — musulmoni;
xalq #—imusulmori, buning ustiga; иа гп пат
musutmoncha' edi. "Oʻg`rilik 'qilgani uchun! qoʻl kesiladir va”yo
dorga'iosiladir; Zonribilari zoniyalar! ham peshtoqdati
tashlanadilar, ichkilik uchun qirq darra uriladir. shi shiinchalik
nozik boʻla turib ham-oʻg'ʻtilat oʻz tirikliklardorqasidan
qolmaydilar; peshtoqdan qopga boʻg'ilib- tashlanimoq uchun
fohishalar ham yetishib turadilar. Koʻp ikishilarning uylarida
musallas bilan bo'zalar xumlab qaynab yotsa; ikkinchi tomonda
rasmiy: suratda ichkilik sotish bilan`tirikchiliki qiluvchilar ham!
ус" ета ва Шар би 100 бар ру И Тири MIDIYA

lu Shavkatli shoh; hassos shoir»Boburning hayotida ham ana
shu riktantandi ta'biri Buzib qo'yadigan? birntikishat ishlar

kori



 
  

sodir boʻlgan ediki, biz ulardan avvalo Boburning mardona
e'tirofi tufayli voqif bo`lamiz: «Shanba kuni oyning yigirma
uchida bu gird sufaning ustig“a chanor niholi va tol niholi
darham tikildi. Namoz peshin chogʻir suhbati boʻldi, sahari
ushbu sufaning ustida sabuhiy qilduk...»

Chog£ʻir suhbati!

Jahondagi ne-ne ulug“ zotlarning aqlu hushini zabt etib;
irodasini mahv etgan chogʻir balosi Zahiriddin Muhammad
Boburni ham o`z domiga tortgan edi...

Sohibi fazilat va sohibi hikmat boʻlgan Bobur bir muddat
may dengizida suzgani va qariyb g“arq bo“layozganini, bundan
qandoq iztiroblar, ranju aziyatlar chekkanini rostgo`ylik bilan
yashirmay hikoya qiladi: «Tonglasi devon tarqagʻ“ondin soʻng
sayrga otlanib, kemaga kirib araq ichildi... Namoz digargacha
araq ichildi. Araqning badxoʻrligʻidin mutanaffir boʻlib, bu
yuzdagilarning ittifoqi bila ma'jun ixtiyor qilduk. Kemaning
ul uchidagilar ma'jun yeganimizni bilmadilar, araq-oʻq ichtilar... Bir zamon takalluf bila suhbat tutuldi. Chun ma'jun
suhbati bila hargiz araq va chogʻir suhbati rost kelmas, mastlar
har tarafdan guftu go“ qila kirishtilar, aksar taarruzlari ma'jun
va ma'juniylar bila edi. Bobojon ham mast boʻlub, gʻalaba
parishonlar aytti. Turdi Muhammadga ham mastlar toʻlatoʻla ayoqlarini paydar-pay berib, oz fursatda masti loya'qil
qildilar. Har necha sa'y va isloh maqomida boʻlduk,
baham yetmadi. Shaloyinliq xili boʻldi, har sorig'a tarqatishtilar...»

«Suhbat bemaza boʻldi...» May dengizida ixtiyorsiz suzgan
kemaning sarguzashtlarini iztirob bilan bayon qilar ekan,
Bobur aksariyat hollarda chogʻir bazmlarining tasvirini ayni
shu soʻzlar bilan nihoyasiga yetkazadi. Yoinki, koʻp lavhalarda
soʻz zamirida shu ma`no pinhon yotgan boʻladi.

Boburning chogʻir suhbatlari ba'zan aql bovar etmas
ishlar bilan yakunlanar edi.

«Ushbu fursatlardakim, Behrada eduk, — deya hikoya qiladi
u, — namoz xuftang“acha kemada ichib, namoz xuftanda
kemadin mast tofiq chiqib, otlanib, mash'alni ilgimga olib,
daryo yoqasidin oʻrdugʻacha otning bu yuzig“a egilib, gah ul
yuzigʻ“a egilib, yakjilov chopib kelib turmen, gʻariyb mast




ekandurmen. Tonglasig'a mundoq mash'al olib, oʻrdug“acha
yakjilov kelganimni sharh qildilar. Aslo xotirimgʻ“a kelmadi.
Uyga kelganimda xili istifrogʻ qilibturmen...»

Benihoya tanish holat, shunday emasmi? Xususan, ayrim
zamondoshlarimiz uchun kundalik tabiiy holat...

«Boburnoma»ni mutolaa qilar ekansiz, umrining ma'lum
bir davrida Bobur erta-yu kech sharobdan bosh ko'tarmagan,
koʻtarolmaydigan bir kimsa boʻlgandek taassurot qoladi. Nahotki, deysiz, koʻzlaringizga ishonmay, nahotki shunday boʻlsa?
Tasavvuringizdagi ulugʻvor, dini islom ahkomlarini mahkam
tutgan, shijoatli hukmdor siymosini axtarib, yana sahifalarni
varaqlashga tutinasiz. Lekin, taassufki...

«Chorshanba kuni oyning oʻn yettisida Haydar Naqiyning
bogʻida Tengriberdi ba'zi beklargʻa va yigitlarga suhbat beradur
edi, men ham ul suhbatqa borib ichtim. Kech namoz xuftan
andin qo`“pub kelib, ulug“ oq uyda ham ichildi...»

Hafsalangiz pir boʻlib, boshqa sahifani ochasiz. Yana umidvor boʻlib termilasiz: «Oftob yoyila Bogʻi Binafshagʻa borib havz
yoqasida ichildi. Tush boʻla uyqulab, namoz peshin yana ichildi...»

Albatta, Zahiriddin Muhammad Boburning murakkab
ziddiyatlarga toʻla shaxsiyati sotsialistik realizm tuvaklarida o`stirilgan
ijobiy qahramonlarga oʻxshamasligi tabiiydir. Ammo, har qalay,
inson birovga ixlos qo`yganidan soʻng uni bekamu koʻst koʻrgisi
kelar ekan. Shu bois ham Boburning tabiatidagi bu nomatlub
xislat boisi sababini aniqlash istagi tugʻiladi. Xoʻsh, Bobur nima
sababdan mayga bu qadar ruju qoʻygan edi? Yoki avval-boshdan
moyilligi bormidi? Qani, soʻzni oʻzidan eshitib koʻraylik-chi:
«Ishrat paymonalarin toʻldurub, soqiylar yurub majlis ahligʻa
tuta kirishtilar. Muravvaq chog£ʻirlarni majlis ahli ham hayvon
suyidek (hayot suvidek — X.S.) yuta kirishtilar, majlis qiziqti,
chogʻirlar boshqa chiqti, bu xayolda edilarkim, menga
ichirg“aylar, meni ham bu doiragʻa kiyurgʻ“aylar, men agarchi
bu choqqacha nash'a boʻlg“uncha chog£ir irkitob qilmaydur edim,
mastliq va sarxushluq kayfiyati va holatini qamoqaqquhu
bilmaydur edim, vale chogʻir ichmoqqa maylim bor edi va bu
vodini tay qilmoqqa koʻnglum tortar edi. Kichiklikta bemayl edim,
chog'ʻirmning nash'a va kayfiyatin bilmas edim. Otam gohikim chogʻir
taklif qilsalar ham uzrlar aytib, irtikob qilmas edim... Soʻngralar




«yigitlik havasidin va naf-taqozosidinkim, chog'ʻilg'a mayl'paydo
boʻldi, taklif: qilur kishi -yo“q erdi, balki chog'irgʻ`a maykimni
bilur kishi yoʻq edi:. Kajnglum agarchi; moyit: edi, . mundoq
rqilmogʻoan ammi o'zluk bila qilmoq mushkil edi. Xotirg'a kechtikim,
chun muncha taklif qiladurlar, yana Hiridek orosta shahrig'a kelib

rturibizkim, jami? aysh-ishrat. asbobiya odetirmukartutlal va

. muhayyo vajibori takallaf:va tana'um ashyo ya adovati'omada:va
- paydo, holo. ichmasang, qachon icharmen, deb ichmakka: azm

“qildim ча"Би vodini tay:qilmoqni jazm qildim»iy”.i 42) 22

insa Bunvoqea: Bobur (Mirzoning navqiron: chog'larida, bir

iming`ibesh: yuz yettinchi yili sHirotda,: Husayn: Boyqaroning
oʻgʻli Muzaffar Mirzoi.konadonidasyuzibergan tedi. Bobur
hali umridardoda kayfini tatib ko'rmagan, binobarin, yuz-xotir,
randisha, tuygʻularini: unutmagan . ediki; mazkur. o'ltirishda
rehiog'irni; rad qiladi (garchand koʻngul amga moyil bo`lsa-da!)
va buning boisini shunday izohlaydi: «Vale xotirg'a kechtikim,
Babiuzzamon?Mirzo:.ogladur,:bning iligidin; va-aning riyida
sichmay, inisining iligidin: va inisining uyida: ichsam; ixotirig`a

-nima kelgʻay; deb, bu taraddudimni aytdim! Bu uztumni ma'qul

«deb, bu suhbatta; chog'ir taklifi qilmadilar: $53 01ndl/

7. 7: Odamzot. tima uchuni ichadi.oʻzi? Yer yuzida; hayot paydo

«boʻlganidan-buyon dunyoning !jamiki axloq.qoidalari ma'n qilib

ikelishiga qaramay;,nega inson bu. qadar `mayga'ruju. qoiygan?:.

“Kimr biladi: deysiz. Birovlar: iyo'qchilikdani ichadi, birovlar

sto'qchilikdan: Aytintlar. g'amu: qayg'ularga chidayolmay: ichsa,

: ayrimlar shodu xuframligidan: ichadi. Mabodo, bir.mofjiza ro'y

“berib tarixdevrilshya Bobur Mirzoga; ham: shur: savol: berilsa,

i qaridoq javob bolgan bo'lur edik?: Afsuski;:biz: buni bilmaymiz.

:faxmin:; qilmog'imiz mumkin, xolos. Ehtimol; shoir dilini

«o'rtagan jarmonlar bois chog'iga mayf.qo'ygandir: Ehtimol,

«dunyoning bebaqoligini teran anglagani faylasuf boʻlgani tufayli

«ko'ngil faryodirli bosmoq uchun. imayga 2071 bergandir? Balki.

«Tekinimenga! shumtkayi tuyuladiki, Bobur Mirzoning sharob

ibazoniga yuz: burganokezlari: juning faqliyatsizlikdan: zerikkan

ichaog'ʻlaridagina fo'iyiberpdin Jangu jadallar, bilanntinimsiz: harbu

Zzatblariyoxud tilkan; Xmashaqqatli tjodiyimebnat bilan. band

ibo'lgan paytlarida; Qa'ni! bu dusiyoning yakrang, fayzsizimaibegut

`anzarataridai ruhi; o'zga Bir: sirli! otamga ko'chgan Xaqtlarda
Taq



рода. ари Бшкш unutiladi; nafaqat, istak;; bu, tushunchaning
oʻzi Bobur hayotidan; go'yo, badargʻa, qilinadi, или blinnbo
«ikJahoniy faoliyati miqyoslariga yaratilgan ulkan myztarib
qalb. hamisha, bam io'ziga munosib mashg'ulot topolmagan
chogʻlarida pddiyuhdyu. havasning; ninsoniy nafsning quli
bo'larkan-qolarkang. «Bukun. Gandamakka. tushub, tenglasi
Jigdalik tushuldi, Namozishomg`a yaqin chogʻir majlisi boʻldi,
aksar ichkilar bor, edilar, oxiri suhbatta «Qosimbekning
xoharzodasi, Gadoyi Muhammad xili; shaloyinliq qildi: Mast
boʻlg“onda mening:yonimdag'i takyag'a tayandi; Gadoyi tag'oyi
majlisdin ko`tarib chiqardiz» tod toyi oro shbuirlurn y?
mziknmetilmishi tafsilotlarning aksariyati, bir; ming besh yuz
yigirma beshinchi yil: yoqealariga 4 Boburning. afg'on-diyorida
turgʻun boʻlib:qolgan davriga toʻg'ri keladi. «Oqmay turib qolsa,
suy. ham buziladi», deydi. mavlono Gulxaniy Bu kezlar Bobur
Mirzoning hayotida ayni shunday damlar boʻlgan ed;. Atrofini
qurshagan bir guruh mayzadalar bilan u o'ziga xos bir dunyoda
yashardiki, bu dunyoning gʻaroyib qonunlari, rasm-rusumlari»
yu; g'alati mantiqlari bor edi. Bu muhitda uyat, sharmu hayo va
andisha deganitushunchalarga uqadar: oʻrin. berilmas edi:
«Mundin otlanib, Gulbahor borildi. Namoz. shomdin soʻng
chog'ir suhbati boʻldi; Bu; suhbatlarda «Darvesh: Muhanamad
sorbon;boʻlur. edi. Agarchi yigit edi ya.sipohizedi, yale chog'ir
irtikob. qilmas, toib:edi:Qutluq Xoja ko'kaltoshi muddati madid
edi; sipohilikni tark qilib; darvesh bo'lub jedi. «Yoshi ham,xili
bor edi, soqoli xud oppoq oqarib: edi. -Hamisha:bu; suhbatlarda
harifi shatrob, edi. Men: Darvesh, Mullammadqa-:dedimkim,
Qutluq iXojani soqolidan uyal! Darvesh. va:qari va 0q soqolliq
hanysha chogʻir icharsen, sipohi xa'yigit,Na,gepr-qora soqolliq
hargiz ishmassen, ne, ma'ni?;:.Sabohi sabuhiy qildik, i1
203 йауга; ббов tbazmiyuchun joy, tanlamas edi: «Shanba
kuni oyning.o“n birida majlis edi, namoz digar bila namoz shomning
orasida, ulag'i kaptarxonaning tomining: ustig'a chiqib.-ichildi: 7»
qig Suhbat, uchun: sabablar!ham mudom: tayyor edin Chun
Би фард авта юогиа из 44 Ўоа би yildan: ozroq qolib
edi, ifrot bilan iohilur, edi, .mil«Xazomibois; boldi; shog'ar
ichildi: Zavol vaqtig'ashamundatichildi. axbo ipina ud
biri Balzamikayi ustida -hajaisha bo'lganidek hamikulgik nham
(169



qoʻrqinchli voqealar roʻy berib turar edi: «Andin soʻng
otlanildi. Majlis ahli guzaro mastlar boʻlub edilar. Sayid Qosim
andoq mast edikim, ikki navkari tashvish bila ot ustigʻa olib,
oʻrdugʻa yetkurdilar. Do`st Muhammad Boqir andoq mast
edikim, Amin Muhammad tarxon va Mastiy chuhra boshliqlar
har necha sa'y qilib, otlandura olmaslar. Boshigʻa suv quyarlar
ham boʻlmas. Bu fursatta bir pora afg“on paydo boʻlur. Amin
Muhammad tarxon chog£ir kayfiyatida xayol qilurkim, muni
mundoq etib oldirg“uncha boshini kesib olib ketarbiz. Bori
yuz mashaqqat bila ot ustigʻ“a solib, olib kelurlar...»

Bu muhitda hatto ayol kishining ham ichishiga izn berilar
edi. Mana shunday chogʻir bazmlaridan birida Boburning
mulozimi Turdibek Hulhul enaga degan bir ayol podshoh
bilan may ichmak orzusida ekanini bayon qiladi. Bobur ham
qiziqib, xotin kishining ichganini koʻrgan emasdim, deya rozilik
beradi. Ammo oz fursat oʻtmay, bu badmast xotin — Hulhul
enaga koʻrsatgan shaloyinliklardan bezor boʻlib, oʻzini
mastlikka solib bazoʻr qutuladi...

Tabiiy bir savol tugʻiladi: nahotki Boburdek zakiy, nozikta'b bir zot shu qadar inon-ixtiyorini muhit erkiga butkul
berib qoʻygan boʻlsa?.. б

“Yoʻq, Bobur dengiz toʻlqinlariga tashlab qoʻyilgan kemaning
halokati muqarrar ekanligini yaxshi anglardi. Ayni sarguzashtlaridan
mutanaffir boʻlib — nafratlanib yurardi. Tushib qolgani girdobdan
xalos boʻlish yoʻllarini tunu kun axtarar edi. Oʻz holatini istehzo
va ma'yuslik bilan e“tirof etar, e'tiroflarini samimiyat bilan
«Boburnoma» sahifalariga qayd qilar edi: «Bogʻi Kalonda...
tonglasi chogʻir majlisi boʻldi. Oxshomg`ʻacha ichildi. Sabohi sabuhiy
qilduk... Namoz xuftangʻacha oʻshul yerda-o“q suhbat edi. Mulla
Mahmud Xalifa keldi. Ani ham suhbatqa chorladuk. Abdullo xili
mast edi. Xalifa tarafidin bir soʻz chiqdi. Mullo Mahmudtin gʻofil
bu misra'ni oʻ“qudikint: «Bar harki singari bahamin dogʻ
mubtaloast». («Kimga qarasang, shu dardg“a mubtalodir».)

«Kimga qarasang, shu dardg“a mubtalodir...» Bu gap
qachon, qaysi zamonda aytilgan? Kechami yo bugun? Yana
ne vaqtga qadar dolzarb boʻlib qolarkin u?..

Shu tariqa oradan uch yil oʻtdi. Saodatmand shoh, armonli
shoir Zahiriddin Muhammad Bobur bu kechgan fursat mobaynida




koʻp yaxshi-yomon kunlarni boshidan oʻtkardi, charxning jabru
jafosini ham, hayot nash'asi va quvonchlarini ham obdan tortdi.
Va nihoyat umr shunday bir manzilga yetib keldiki...
«Dushanba kuni, jumodil-avval oyining yigirma uchida sayr
qila otlandim. Sayr asnosida xotirimgʻa yettikim, hamisha tavba
dagʻdagʻasi xotirimda bor edi, bu nomashru” amr irtiqobidin
alad-davom koʻnglumda gʻubor edi, dedimkim, ey nafs:

Chand boshi zi maoyey mazakash,
Tavba ham bemaza nest bichash...»!

Bu voqea hijriy toʻqqiz yuz oʻttiz uchinchi — milodiy bir
ming besh yuz yigirma oltinchi yili sodir boʻldi. Bobur
oʻsha yili Hindistonni zabt etib, porloq, olamshumul zafar
quchdi.

Xuddi shu yili u yana bir buyuk gʻalabaga erishdi.

Bu ulugʻ“ zafarning nomi — TAVBA dir.

Bobur ayni oʻshal fursatda Nafs ustidan buyuk gʻalaba
qozondi — ichkilik balosini yengdi. Keling, bu mashaqqatli,
uqubatli g“alaba tafsilotlarini ko`zdan kechiraylik. Gʻalaba sharafiga, ma'lumki, tantanavor qasidalar munosibdir. Shu bois
ham Bobur bu haqdagi hikoyasini endi nasr bilan emas,
nazmning baland pardalarida davom ettiradi:

«Necha isyon bila oludaligʻing,
Necha xirmon aro osudaligʻing.
Necha nafsingga boʻlursen tobi”,
Necha umrungni qilursen zoyi”.
Niyati gazv ila kim yurubsen,
Oʻlmakingni oʻzungga koʻrubsen,
Kimki oʻlmak oʻziga jazm etar,
Ushbu holatta bilursenki netar.
Dur etar jumla manohiydin oʻzin,
Aritur barcha gunohidin oʻzin,
Xush qilib oʻzni bu kechmakliktin,
Tavba qildim chogʻir ichmakliktin.
Oltunu nuqra surohiyyu ayoq,
Majlis oloti tamomin ul choq,

" Qachongacha gunoh ishlardan zavq olasan, tavba ham bemaza emas,
undan ham tatib koʻr! (Fors.)




 

u Hozir. aylab: borini sindurcim, 5
x Tarki etib; mayni, ko'ngul tindurdum. el...

on ikki yoshidan to htintiz taxt tistidat sattariki tashvishlari!
chopqin! Va bosqinlar bilar yurib, Bobur Mikzb Qilay g'alabatami qo'lga! kiritgin! edi: goh "Shaybohiyaxtin ustidan! yoti afg' ОН
bekit ustidan, "goh Terokimi Eo'diyi; ooo Ratio Sango
ustidan g“olib- kelib: inozaffarlik shavkatiga botgan Edi Amim»
bu safargi g “alabaning nash'u ,namosi, shukuhi ya ahamiyati
butkul oʻzgacha edi. Chunki hazrat Alisher Navoiy aytganlaridek, to“qaydagi yoʻlbarsni yenggan kimsa bahodir emas, balki
59 НГ уепаван Кинза Бавофитан "Ол аро. va
tusha tavbaning boshqalargir hair tadlliqli va ibratli jihatlari:
bdr eda arilduraig'oni oltin-Kumush surohiy УЙ ХОТОФАР
mustahiqlarg'ʻa va darveshlargʻa ulashildi. Ul kishikim, tavbadan
muvofaqat" qilib edi: Asas edi. 'Yoqor qirmoq va) qo'yi iqta
muvofaqat qilib Edi; tll KeChasi va toni; slasi'beklardir “Va ichkilardin va'sipohilardiri va g'ayri sipohidini uch yuzb«i yali Kishi
tavba qildilar” Hozirichog'itlarhni to'krurdb; Bobddost
kelturgati` спор" irlari buyurdak kim? taz solib sirka! qilg aylari
Chog'ilarni? to'kkani yerda bir voyin' qozdurlildi. “Niyat!
qitdumkim;! bu: voyinini toshbila'q o'portib, "Бш ўбўиар"
уоғда Бша ау: Хаутё ДИР" “aylar. БУ ИБиша (9 шалитАБи

Tamom. Shu bilan, chogiir balosi. va buyuk bir zotning
undan qay tariqa xalos boʻlgani, xususidagi! suhbatga nuqta
qoʻysak ham boʻlardi, biroq: 1: «O'rgangan:ko'ngil — o “rtansa
qoʻymas», degan xavotir 'bilanf «Boburnoma»ning keyingi
sahifalarini hadiksirab varaqlashda: davorri etamiz” Biror sahifadan Boburning samiiniy 2" юйб lit "birni buzib
qoʻyadigan dalolat chiqib qolinasmikan, degamishtiboh xayolning bir chetida muqim turaveradi. Lekin, mjing.shukrki, bundogʻ“ xijolatli holni qaytib uchratmaymiz. Aksincha, tavbaning
qanday mashaqqatlar evaziga" kelganini, unga eltar yoʻllarning
nechogʻli ogʻir va azobli bo'lganidan" xabar topamiz.

Bir ming besh yuz "yigifma" sakkizinchi "yili? Bobur Xoja
Kalonga bitgan maktublarinirig birida'bu xususda) Yuragini ochib
soʻzlaydi: «Yana Abdullogʻa bitilgan kitobatta mastur edikim,
tavba .vodisida muvofaqat. dagʻdagʻasi koʻp boʻlub edj, bu
ruboiy andake moni? boʻldi: KADA) Бод бий БА ишига

- 2



 

   

May tarkini qilg'ali parishonduren, —
Bilmon qilur ishimniyu hayrondurmen.
El borcha pushaymon boʻluru tavba qilur,
Men tavba “labmena pushaymohdurnien.z .

«Yana ul ифода oʻtgan yili aytilib edi, — deya izoh beradi
Bobur. — Filvoqi', bu`oʻtgan ikki yilda chogʻir majlisining orzu
va ishtiyoqi behad va g`oyat edi, andoqkim, chogʻir ishtiyoqidin
borlar yig'lamoq sarhadigʻa yetar edim. Bu yil, alhamdulilloh,
ul dagʻdag`a tamom xotirdin raf boʻldi... Siz ham tavba qiling...»

Bobur Mirzo bu gʻ“alabaning oʻz shaxsiy hayoti va saltanat
hayotidagi beqiyos ahamiyatini teran anglar edi. Shu sababdan
mazkur ulug“ zafar munosabati bilan Boburiylar saltanati
boʻylab maxsus farmoni oliy e'lon qilindi. Farmonda, jumladan, quyidagi soʻzlar ham bitilgan edi:

«... Tavfiq yollovchisi «Kimki astoydil eshik qoqsa, kiradi»,
mazmuniga muvofiq iqbol eshigini ochdi va bu urushni nafsga
qarshilik koʻrsatishdan iborat bo“lgan zoʻr urush bilan boshlashni buyurdi.

Alqissa, «Ey rabbim, nafslarimizga zulm qildik»ni ixlos
tiliga keltirib, «Sening oldingda tavba qildim va men
musulmonlarning birinchisiman», degan gapni dil lavhasigʻa
naqsh qildik. Koʻngul xazinasida maxfiy qolgan ichkilikdan
qaytish tavbasi istagini yuzaga chiqardik.

.. Bu orzu va bu osoyishtalik to“la-to“kis oxiriga yetganidan
soʻng, olam bo`ysunishi lozim boʻlgan farmon ijro sharafiga
erishdiki, tinch saqlangan mamlakatda (xudo ofat va xavflardan
omon qilsin) mutlaqo hech bir kishi ichkilik ichishga urinmasin, uni hosil qilishga tirishmasin, ichkilik yasamasin, sotmasin
va olmasin, oʻzida saqlamasin, eltmasin va keltirmasin: «Tchkilikdan qochinglar, shoyadki najot topsanglar».

Bu g`alabaning shukronasi va bu chin tavbaning qabul
darajasiga yetishmogʻining sadaqasi uchun, podshohlikning
baxshish daryosi joʻsh urib, olam obodonligi va kishilik obroʻyi
boʻlgan karam toʻlqinlarini paydo qildi: butun mamlakat
boʻylab, oʻtgan sultonlardan qolib kelgan va daromadi haddan
ortiq koʻp boʻlgan tamgʻani, oʻzi ham shariat qoidalaridan
tashqari boʻlgani uchun musulmonlar ustidan olib tashlab,




farmon sodir boʻldiki, hech bir shahar, qishloq, yoʻl, koʻcha,
guzar va bandarlarda tamgʻa olmasinlar va undirmasinlar ham
bu hukmning qoidalariga oʻzgartish kiritmasinlar: «Kimki buni
eshitgandan keyin oʻzgartirsa, gunohi oʻzgartiruvchilarga
boʻladi».

Tavba va uning xosiyati ana shundoq yakun topdi.

Shoyadki, u bizga ham ibrat boʻlsa.

«Ichkilikdan qochinglar, shoyadki najot topsanglar».




MUNDARIJA

Qissalar
«Koʻngul ozodadur...»......................soossvogossnnni ги3

   



АдаБундид ГА павбг

Xayriddin Sulton

SAODAT SOHILI
Qissalar, hikoyalar, esselar

Muharrir Hikoyat Mahmudova
Musavvir Anatoliy Bobrov
Badiiy muharrir Rustam Zufarov
Texnik muharrir Tatyana Smirnova
Kichik muharrir Nasmi Fozilova
Musahhih Dono To'ychiyeva
Kompyuterda sahifalovchi Surayyo Rahmedova

TB No 4276

Bosishga 13.10.05 y.da ruxsat etildi. Bichimi 84x108 У... Таут5
garniturasi. Ofset bosma. 9,24 shartli bosma toboq. 11,0 nashr tobogʻ£i.
Jami 5000 nusxa. 328 raqamli buyurtma. 5—2005 raqamli shartnoma.
Bahosi shartnoma asosida.

Oʻzbekiston Matbuot va axborot agentligining Gʻafur G'ulom

nomidagi nashriyot-matbaa ijodiy uyi. 700129. Toshkent. Navoiy
ko`chasi. 30 // 700128. Toshkent. Usmon Yusupov koʻchasi, 86.


