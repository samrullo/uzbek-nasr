PIRIMQUL QODIROV

SHOHRUH
VA
GAVHARSHOD

Tarixiy roman

«Ona lochin vidosi» romanining
to'ldirilgan yangi nashri

TOSHKENT — «OʻZBEKISTON» — 2009



84(5Ў)б
053

Temuriylar sulolasini yuksaltirishda Sohibqironning sadoqatli oʻgʻli Shohruh
Mirzo qanday fidoyilik va donolik bilan faoliyat koʻrsatgani ushbu romanning
markaziy mavzularidandir. Ulkan saltanatni parchalanib ketish xatarlaridan saqlab
qolishda Shohruh Mirzoga suyukli umr yoʻldoshi Gavharshod begim va buyuk
olim oʻgʻli Ulug“bek Mirzo yaqindan yordam berganliklari romanda aniq tarixiy
faktlar asosida tasvirlanadi. Dramatik voqealarga boy bu asarda ulugʻ“ shoir Alisher
Navoiy va uning doʻsti Husayn Boyqaroning yoshlik davrlariga va tarixda yorqin iz
qoldirgan oliyjanob ishlariga ham alohida oʻrin beriladi.

Asarning ilk varianti «Ona lochin vidosi» nomi bilan chop etilgan va kitobxonlar tomonidan yaxshi kutib olingan edi. Romanning ushbu toʻldirilgan nashrida
Xoqoni Said nomini olgan Shohruh Mirzo, uning buyuk oʻgʻli Ulug'bek va donishmand umr yoʻldoshi Gavharshod begim ibratli bir oila sifatida Sohibqiron
yaratgan ulug`“ saltanatni qirq yildan ortiq adolat bilan boshqarib, temuriylar
sulolasining rivojiga ulkan hissa qo`shganliklari muhtaram kitobxonlarda yorqin
taassurot qoldiradi, degan umiddamiz.

ISBN 978-9943-01-480-0

O «OʻZBEKISTON» NMIU, 2009



TOG`LARGA TARMASHGAN
BULUTLAR

Shohruh Mirzo suyukli malikasi Gavharshod begimga atab
Hirotning koʻkrakdor joyiga oq marmardan uch oshiyonlik qasr
qurdirgan. Qasr atrofidagi bagʻri keng bogʻda sarvlar, baland
boʻylik va mayda barglik lisonut tayr! va sanobar daraxtlari saf
tortgan. Jiydaga oʻxshagan kumushrang barglik bu azim daraxtlar quyoshda nuqraday oqish boʻlib koʻrinadi va oq marmar
qasrga juda mos keladi. Shuning uchun bu boqqa Oydinbogʻ —
Bogʻi Safed deb nom berganlar.

Qasrning yuqori qavatidagi naqshinkor ayvondan qorli Iskalja
togʻlari koʻrinib turadi.

Ayvonda kitob oʻqib oʻltirgan Gavharshod begim goho sahifalardan koʻzini olib, oʻsha togʻlar atrofida oʻralashadigan
bulutlarga oʻychan tikiladi. Baland togʻ tizmasi ustidan oshib
oʻtolmaydigan ogʻir qora bulutlar choʻqqilar boshiga shamol,
boʻron keltirishi, do“l yogʻdirishi begimning qo`lidagi Yazdiy
«Zafarnoma»sining tahlikali voqealariga oʻxshab ketadi.

Gavharshod begim Amir Temur xonadoniga kelin bo£lib
tushgandan buyon Mavlono Yazdiy qalamga olgan shiddatli
tarixiy voqealarning naq ichida yurgan, iftixor qilsa arzigulik
mas'ud kunlarni ham koʻrgan, iztirob va mashaqqat bilan oʻtgan
damlarni ham boshdan kechirgan.

Shuning uchun kitobda qisqacha yozib ketilgan voqealar
ham begimning xotirasida bir dunyo his-tuyg'ular uygʻotadi,
unutilmas tafsilotlar xayolida qayta tirilganday boʻladi.

Yazdiy Shohruh Mirzoning ilk uylanish toʻyi Samarqandning Bogʻi Bihishtida boʻlganini birgina jumlada aytib oʻtibdi.

! Lisonut tayr — qush tili degani.




Shu birgina jumla Gavharshod begimning koʻzi oldida chindan
ham jannatga oʻxshaydigan Bogʻi Bihishtni gavdalantiradi.
Navroʻz kunlarida shu bogʻda boshiga oq harir ro“mol yopib,
Sohibqiron qaynotasiga kelinsalom qilganlarini begim hayajon
bilan eslaydi.

Oʻsha kuni u Amir Temurni birinchi marta yaqinginadan
koʻrdi. Uning otalarcha mehribon tovush bilan aytgan soʻzlarini
eshitdi:

— Bizning xonadonga qoʻygan poyi qadamingiz qutlugʻ
boʻlsin, bolam!

Salobatli nuroniy otaning «bolam!» degan soʻzi haligacha
Gavharshod begimning qulogʻiga eshitilib turganday boʻladi.

Oʻsha kuni Sohibqiron qaynotasi unga yirik-yirik la'llar qadalgan bir juft oltin sirgʻa in'om qildi.

Qaynonasi Bibixonim bu sirg“alarni kelinining qulogʻiga taqib
qoʻyar ekan:

— Bu in'omning teran ma'nosi bor, — dedi. — Endi hamisha xonadon sohibining gapiga quloq solgaysiz, aytganlarini
soʻzsiz ado etgaysiz!

— Jonim bilan, hazrat onajon! — deb shivirladi kelin.

Lekin xonadon egasining irodasiga boʻysunib yashash oson
kechmadi. Mudom togʻlar atrofida oʻralashgan bulutlarning
shamol-boʻronlarini eslatuvchi urush-yurishlarga chidash, ichkitashqi nizolarning girdoblaridan suzib oʻtish juda qiyin boʻldi.
Toʻgʻri, begimning toleyiga, Shohruh Mirzo faqat qilich chopadigan bahodir yigit emas, balki madrasa koʻrgan, kitobni
sevadigan, oilaga astoydil mehr qoʻygan fozil inson boʻlib
chiqdi. U bilan birga boʻlgan kunlarida Gavharshod begim oʻzini
baxtiyor his qiladi.

Ammo bunday kunlar ham juda kamdan-kam boʻladi. Chunki
Shohruh Mirzo Sohibqiron otasining uch yillik, besh yillik,
yetti yillik yurishlarida minglab navkarlarga bosh boʻlib, koʻp
vaqt oiladan yiroqlarda yurdi.

Begimning qoʻlidagi kitobda bitilganidek, Sheroz shahri
atrofidagi bog“koʻchalarda Shohmansur degan gʻanim toʻrt ming
otliq askar bilan pistirmadan chiqib, Amir Temurga toʻsatdan
hujum qiladi.




Bu xatarli voqeaning tafsilotlarini begim Shohruh Mirzoning oʻzidan eshitgan.

Navroʻz arafasi ekan, mevali daraxtlar qiygʻ“os gullagan.
Amir Temurning oʻttiz ming kishilik qoʻshini mevazorlarni
toptamaslik uchun bogʻkoʻchalarda boʻlinib-boʻlinib yoʻl bosmoqda ekan.

Shohmansur shu atrofdagi pastqam bir joydan minglab
qilich yalangʻ“ochlagan suvoriylari bilan otilib chiqadi.
Bogʻkoʻchaning torroq joyida Amir Temurni oʻrtaga olib borayotgan yuztacha qoʻriqchi askarlarni urib-yiqitib, sarkardaning oʻziga yetib boradi. Darg“azab gʻ“animning qilichi Amir
Temurning qalqoniga bir emas ikki marta uriladi. Uchinchi qilich
zarbasini Amir Temur chap qoʻlda tutgan oʻz qilichi bilan
qaytaradi. Lekin Shohmansurning navkarlari ham qilich
yalangʻochlab Sohibqironga yaqinlashib bormoqda edilar.

Buni koʻrgan Shohruh Mirzo oʻz yigitlari bilan bogʻkoʻ“cha
devorlari ustidan ot sakratib oʻtib, himoyaga yetib keldi. Shohmansur toʻrtinchi marta qilich koʻtargan paytda Shohruh unga orqa
tomondan yetib borib, bo`yniga shamshir urdi-yu, otdan yiqitdi.
Shohruhning navkarlari Shohmansurning Amir Temur hamla qilib
kelayotgan askarlari yoʻlini toʻsdilar. Shohmansurning yerga yiqilganini koʻrgan gʻanim askarlari otlarini orqaga burib, tumtaraqay
boʻlib qochdi. Shu tarzda dahshatli bir suiqasddan omon qolgan
Amir Temur kenja oʻgʻlini bagʻriga bosib tasanno aytdi.

Toshkent yaqinidagi eski Binokent qal'asi yangidan qurib
bitirilganda otasi Shohruhning oʻsha jasoratini taqdirlab, bu
joyga Shohruhiya deb nom qoʻydi.

Anqara yaqinida boʻlgan hayot-mamot janglarida ham Shohruh oʻz qoʻshini bilan yov lashkarining markazini sindirib
oʻtib, Yildirim Boyazid turgan baland tepalikka birinchilar
qatori yetib bordi. Qurshovda qolishini sezgan Rum qaysari
tepalikning orqa tomonidan tushib qochishga majbur boʻldi.
Oʻsha tomonda pistirmada turgan Mahmud Sulton oʻz askarlari
bilan Yildirim Boyazidni quvib yetib, asir oldi.

Shohruhning bu ulkan jangda koʻrsatgan bahodirligi uchun
Sohibqiron otasi unga sharqiy va gʻarbiy viloyatlarning qoq belida turgan Xuroson o`lkasini inoyat qildi.




Gavharshod begim «Zafarnoma» sahifalarida mana shu Поdisalarning ta'rifini o“qiganda oʻz umr yoʻldoshidan astoydil
iftixor qilib qoʻydi. U Shohruh Mirzoni Amir Temurga munosib oʻgʻil deb hisoblardi.

Sohibqironning katta oʻgʻillari janglarda halok boʻlgan,
oʻrtancha oʻgʻil Mironshoh Ozarbayjonda gunoh ishlar qilib,
hokimiyatdan chetlatilgan edi. «Endi Sohibqironning ishongan
vorisi Shohruh Mirzo boʻlur» degan soʻzlarni Gavharshod begim koʻp odamlardan eshitardi.

Biroq vorislarning makkor dushmanlari boʻlarkan. Xo`ja Heraviy degan keksa imom-xatib Hirotning jome masjidida oʻqigan
hutbalarida Amir Temurni birinchi oʻringa qo`yib ulugʻlagan boʻlsa
ham, Shohruhning Hirotda obodonchilikka katta e'tibor berayotgani, bogʻlar barpo etgani, madrasa qurdirayotganini mislsiz zoʻr
bunyodkorlik deb maqtaydi. Xoʻja Heraviy bilan azaldan nizo qilib
yurgan Xoʻja Ahmad Tusiy nomli devonbegi buni Samarqandga
chappa qilib yetkazadi. Goʻyo Xoʻja Heraviy xutba oʻqiganda Shohruhni doimo otasidan baland qoʻyarmish. Uning maqtoviga uchgan Shohruh Xurosonda mustaqil davlat tuzib, otasining itoatidan chiqishi mumkin emish... Shu gaplar ta'sirida keksa xatib Xo`ja
Heraviy Hirotdan surgun boʻlib, Turkistondan nari Sabron
choʻllariga koʻ“chirma qilindi. Uning yaqinlaridan yana bir qanchasi
Hirotdan badargʻa boʻldi. Shohruhni otasi:

— Minba'd bunday xoʻjalarning qutqusiga uchmagin! —
deb ogohlantirdi.

Lekin Shohruh Xoʻja Ahmad Tusiy kabi makkor xushomadgo`ylar pashshadan fil yasab, oraga ataylab gʻubor solmoqchi boʻlganini ayta boshlaganda otasi uning soʻzini kesdi:

— Hirotni qoʻrgʻon bilan oʻrab olmoqchi emishsen! Men
qoʻrgʻon atrofidagi chohga tuproq soldirib tekislatgan edim.
Uni qaytadan qazdirib, suv toʻldirmoqchi boʻlibsen!

— Hazrat otajon, yozlarda afgʻon shamoli Hirotga mudom
chang toʻzon keltirarkan, koʻz ochirmay qoʻyarkan. Qoʻrgʻon
bilan suv ana shu chang-toʻ“zonga qarshi bir chora!

— Heraviyga oʻxshaganlar bu bahona bilan seni chalgʻitgan.
Ahmad Tusiy ularni soʻroq qilib, ayblarini boʻyinlariga
qoʻymishdir. Bir guruh fitnachilar Hirotni bizdan ajratib olish




uchun atrofiga choh qazdirib, qoʻrgʻon koʻtarmoqchi ekan.
Sen yoshlik qilib, ularning gapiga ishonib oʻltiribsen!

— Hazrat, otajon, Ahmad Tusiyning gapiga ham ishonib
boʻlmagay! Men iltijo qilurmen. Hirotga boshqa xolis taftishchilar yuborishingizni oʻtinib so“raymen!

— Bitta Hirotni necha bor taftish qilaylik? Mening boshqa
ishim yoʻqmi? Xitoy yurishiga tayyorgarlik ketayotganidan xabaring bormi?

—Xabarim bor, lekin...

— Xabaring boʻlsa, gap tamom. Heraviylarga qarshi qattiq
turishga oʻrgan!

Qat'iy buyruq tarzida aytilgan soʻnggi gapni Shohruh Mirzo ta'zim bilan qabul qildi. Lekin koʻngliga: «Men Xoʻja Ahmad Tusiyga oʻxshagan igʻvogarlarga ham qarshi turgaymen!»
degan niyatni tugdi.

Shundan keyin Sohibqiron otaning butun xayoli Xitoy yurishi bilan band boʻldi.

Yetti yillik yurishdan soʻng loaqal biror yil dam olmasdan
besh oy oʻtar-oʻtmas yana Xitoyga yurish boshlash el-ulusga
ham, xususan, sogʻligʻini ancha oldirib qoʻygan Sohibqironning oʻziga ham juda ogʻir tushishini Shohruh Mirzo ich-ichidan
sezar, lekin otasini bu niyatidan qaytarishga kuchi yetmas,
faqat dardini Gavharshod begimga aytardi:

— Otam ancha kasalmand. Yoshi yetmishga yaqinlashdi. Shu
ahvolda Xitoyday ulkan mamlakatga yurish qilish... Xushomadgoʻ`ylar u kishiga: «Hali ham bahodir yigitdaysiz, Xitoy
yurishidan yana bir olamshumul gʻalaba bilan qaytishingiz aniq!»
dermishlar... Men otamga toʻy paytida yotigʻi bilan aytdim.
«Hazratim, biror yil dam olsangiz yaxshi boʻlarmidi?» deb
koʻrdim. Gapim yoqmadi. «Charchagan boʻlsang, mayli, sen
dam ol, Xitoyga men oʻzim qoʻshin tortaman!» dedilar. Ne
qilay? Mening bu yurishga tarafdor emasligimni otamga hufyalar ham etkazgan boʻlsa kerak. Xitoy yurishidan oldin boʻlgan
mashvaratga meni taklif qilmadilar. Shundan sezdimki,
xushomadgo`ylar bilan hovliqma beklarning soʻzi oʻtgan, bizniki
oʻtmagan. Sohibqironni yuzma-yuz olishuvlarda yengolmagan
g“animlar endi behisob maqtovu madhiyalar bilan uni borsa



kelmas harbiy yurishning girdobiga tortmoqchilarmi?.. Bilmadim...

Shunday ulugʻ ota bilan sadoqatli oʻgʻilning orasiga g“ubor
solgan makkor fitnachilar Gavharshod begimning tasavvurida
togʻlarga tarmashgan qora bulutlarga oʻxshardi. Bu bulutlarni
tarqatib yuborish va haqiqiy ahvolni ochib koʻrsatish hozir
hech kimning qoʻlidan kelmaydigandek tuyulardi. Gavharshod
begim qaynotasi uchun ham, eri uchun ham kuyinar, ayniqsa, Xitoy yurishiga bobosi bilan birga ketayotgan oʻn bir yashar
oʻgʻli Ulugʻbekning taqdiridan xavotirlanib iztirob chekardi.

Bu kuyinish va xavotirliklar bejiz emas ekan. Harbiy yurish
qish kirganda boshlandi. Amir Temur bahorgacha Xitoy chegaralariga yetib borish va koʻzlagan maqsadini yoz va kuz davomida amalga oshirib, yanagi qishgacha Samarqandga qaytish
niyatida edi. Bunday reja Oltin Oʻrdaga qarshi yurishda tajribadan
oʻtkazilgan edi. Lekin aksiga olib oʻsha yilgi qish behad qattiq
keldi. Qalin qor va qattiq sovuqlardan daryolar shu darajada
muz bilan qoplandiki, Sirdaryodan Oʻtror tomonga oʻtganlarida
ot va tuyalardan tashqari ogʻir yuk ortilgan aravalar ham muz
ustidan bemalol yurib bordi.

Qahraton qish chillasida Amir Temur mulozimlari va oila
a'zolari bilan Oʻtrar hokimi Berdibekning muhtasham mehmonxonasiga kelib tushdi.

Hozir Gavharshod begim oʻqib oʻltirgan kitobning guvohlik berishicha, mislsiz qattiq sovuq boshlangani uchun ot-ulovlardan katta bir qismi talafot koʻradi, koʻpgina navkarlarning
qoʻl-oyoqlarini sovuq oladi, ba'zilarning burni va quloqlari
sovuq urganidan uzilib tushadi.

Amir Temur, Bibixonim, Tuman ogʻo, nevaralardan
Ulugʻbek va Ibrohim Mirzolar kelib tushgan Berdibekning
mehmonxonasida kechasi birdan yongʻin chiqadi. Bu yongʻin
maxfiy josuslarning ishimidi, yoki qattiq sovuqlarda haddan
tashqari koʻp oʻt yoqqanlari ham sabab boʻldimi, buni aniqlashga ulgurisholmadi. Yongʻin paytida Amir Temur uchun
bexatar joyda chodir oʻrnatgunlaricha tungi qattiq sovuq va
izgʻirin shamol unga yomon ta'sir qildi. Isitmasi koʻtarilib,
qattiq xastalanib qoldi. Shundan keyin hammaning xayoli So



hibqironni davolash bilan band boʻldi. Ammo muolaja kor
qilmadi.

Sohibqiron oʻlim toʻshagida yotganda donishmand xotini
Saroymulkxonim va ishongan amirlaridan Shohmalik unga
Shohruhni bir necha marta eslatdilar, ulkan mamlakatni idora
qilish faqat shu oʻgʻilning qoʻlidan kelishini ishora qildilar.

Lekin qazo yaqinligini sezgan boshqa maslahatgoʻylar ham
Amir Temur atrofida parvonaday aylanishmoqda edi. Ayniqsa,
devonbegi Xoʻja Ahmad Tusiy, hakimi hoziq Fayzulloh Tabriziy, vazir Mas'ud Simoniylar Sohibqiron olamdan oʻtgandan
soʻng Xalil Sultonni taxtga chiqarish tarafdori edilar. Ularning
bu boradagi maxfiy maslahatlariga turonlik amirlardan Xoʻja
Yusuf va Samarqandda dorug£ʻa boʻlib turgan Arg“unshoh ham
qoʻshilgan edi.

Voqeaning tafsilotlarini Gavharshod begim keyinchalik Xalil
Sulton bilan Shodimulk begimning oʻzlaridan eshitdi. Chunki
chigal kalavaga oʻ“xshaydigan bu yashirin ishning bir uchi Xalil
Sulton bilan Shodimulk begimning ishq-muhabbatlari el orasida gap-soʻz boʻlib, Sohibqironning qahriga uchraganiga
bogʻlanar ekan.

Oddiy hunarmand oilasida oʻsgan Shodimulkning ta'rifga
sig“maydigan goʻzalligi bor edi. Uni Amir Temurning nufuzli
amirlaridan Hoji Sayfiddin oʻz haramiga kanizak qilib oladi.
Lekin Shodimulk yoshi ellikdan oshgan toʻrt xotini bor Amir
Sayfiddinga koʻngilsiz edi. Tabiatan shoʻx va dadil qiz boʻlgan
Shodimulk bogʻkoʻcha devoridan moʻralab, yigirma bir yoshlik
bahodir shahzoda Xalil Sultonga oʻz goʻzalligini koʻrsatadi. Unga
hatto bir qizil olma uzatadi. Xalil Sulton Shodimulkka mahliyo
boʻlib qoladi. Keyin oraga vositachilarni qoʻyib, u bilan yashiriqcha uchrashadi. Ikki orada kuchli muhabbat paydo boʻladi.

Xalil Sulton ham uylangan, bitta oʻgʻil koʻrgan, lekin shariat boʻyicha uning yana uylanishga haqqi bor edi. Shuning uchun
Shodimulkni oʻz nikohiga olmoqchi boʻladi.

Ammo Shodimulkni oʻz haramida saqlab yurgan Amir Sayfiddin bu hodisadan xabardor boʻlib qoladi. Uning Amir Temur bilan eski qadrdonligi bor ekan. Shundan foydalanib Sohibqironning qabuliga kiradi.




— Nevarangiz Xalil Sulton mening haramimdagi juvonni
tortib olmoqchi! — deb shikoyat qiladi.

Amir Temur ishonchli odamlarini yuborib, taftish oʻtkazganda, Shodimulk Xalil Sulton bilan yashirin bir joyda kechalari birga tunab yurgani ma'lum boʻladi. Sohibqiron bunday
nikohsiz birga tunashlarni «zino» deb yomon koʻrardi. Amir
Sayfiddinga:

— «Sizning haramingizdagi juvon yengiltak ekan, bizning
nevara bilan zino yoʻliga kirmishdir», — deydi. Shunda Amir
Sayfiddin:

— «Unday boʻlsa, bu juvonni oʻlimga buyursangiz ham
men rozimen!» — deydi.

Shodimulkni oʻlimga hukm qilishlari mumkinligidan xabar
topgan Xalil Sulton oʻzini tarbiyalab oʻstirgan momosi
Bibixonimga borib iltijo qiladi:

— Hazrat momo, Shodimulk pok ayol, men uni nikohimga
oʻtkazmoqchimen, siz guvoh boʻling!

— Amir Sayfiddin uni nikohidan chiqarganmi, yoʻqmi?

— E, u odam Shodimulkni nikohlab olmagan ekan. Nikohida
toʻrt xotini boʻlib, uni shunchaki kanizak qilib saqlar ekan.

Boshqa odamning nikohiga oʻtmagan ayol boshi ochiq
hisoblanardi. Shuning uchun Bibixonim Shodimulkni Xalil
Sultonning nikohiga oʻtkazishga yordamlashdi. Keyin Amir Temurning kayfiyati yaxshi paytini topib uning huzuriga kirdi:

— Hazratim, Amir Sayfiddin Shodimulkni hali nikohlab
olmagan ekan. Boshi ochiq boʻlgani uchun Xalil Sulton uni
nikohlab olibdir. Men oʻzim borib koʻrdim. Boʻyida boʻlibdi.
Hademay ona boʻlgay.

Amir Temur jahlidan tushdi.

— Mayli, qonidan kechdik. Ammo bu juvon el-yurt orasida
shuncha noloyiq gap-soʻzga sabab boʻldi. Xalil Sulton Xitoy
yurishida mening eng ishongan sarkardalarimdan boʻlgʻay. Bu
xotini uvruqqa qoʻshilib, harbiy yurishda erining ketidan ergashmasin, Samarqandda qolsin. Agar ergashsa, kuni bitgay!
Ana shuni Xalil Sultonga ham aytib, qattiq ogohlantiring.

Sohibqironning soʻzini ikki qilib boʻlmas edi. Oshiqma'shuqlar bir-birlaridan bir kun ham ajrashishni istamasa



lar-da, farmoni oliyga binoan Xalil Sulton Shodimulkni Samarqandda qoldirib, oʻzi qoʻshin bilan Toshkentga kelib tushdi.
Bu yerdan ham sevgilisiga muhabbat maktublari yozib, maxsus
chopar orqali yuborib turdi.

Xalil Sulton Shodimulkni oʻlimga buyurmoqchi boʻlganlardan ranjib yurganini uning tarafdorlari yaxshi bilar edilar.
Bu dovyurak yigit hech kimdan — hatto olamni titratgan bobosidan ham tap tortmay sevgilisini himoya qilgani Xoʻja Ahmad Tusiy, Alaviddin Tabriziy, Mas'ud Simnoniy kabilarga
juda yoqar edi.

Sohibqiron bilan doim shohmot oʻynaydigan, goho unga
atayin yutqizib berib, juda ustalik bilan xushomadlar qiladigan, qiziq-qiziq hangomalardan aytib, podshoni kuldira oladigan Alaviddin Tabriziy ham shu guruhga kirar edi.

— Hazratim, siz hali bahodir yigitdaysiz, mana, hakimi
xosingiz mavlono Fazlulloh ham aytsinlar, siz Xitoydan yana
bir olamshumul gʻalabaga erishib sogʻ-salomat qaytgaysiz!

— Bo`lajak g“alabangiz faqirga tushimda ayon boʻldi! — dedi
Xoʻja Ahmad Tusiy. — Sizning oq fil minib Samarqandga qaytganingizni tushimda koʻribmen!

Xos Hakim Fazlulloh Tabriziy ham bu yashirin guruhning
bashoratlarini tasdiqlab, keksa sarkardaning qahraton qish
sovuqlarida harbiy yurishga chiqishiga tarafdor edilar.

Sohibqironning atrofida girdikapalak boʻlib yurgan bu odamlarning koʻngillarida boshqa orzular bor edi. Bu yilgiday qattiq
qishlarda togʻu choʻllarda Amir Temurning harbiy yurishlariga
qatnashib mashaqqat chekkan paytlarida ular oʻzlari tugʻilib
oʻsgan goʻzal Eron shaharlari — Tabriz, Tus va Simnonlarni
sogʻinishardi. Qachonlardir bir vaqt oʻz yurtlariga boyligu
martaba bilan qaytishni oʻylashardi. Qadimiy madaniyat
oʻchogʻi boʻlgan Eronning temuriylar qaramogʻidan chiqishini, yana mustaqil davlat boʻlishini istashardi. Albatta, bu orzu
va istaklar tabiiy edi. Lekin bu orzularning amalga oshishi
uchun Temuriylar saltanati parchalanishi va oʻzaro urushlarda yana koʻp qonlar toʻkilishi muqarrar edi. Shuning uchun
bu orzular dil tubida pinhon saqlanar va ularni roʻyobga chiqarish uchun Amir Temur vafotidan keyin Xalil Sultonni taxtga

ип



chiqarish Xo`ja Ahmad Tusiylarning maqsadiga juda muvofiq
kelardi.

Chunki Xalil Sulton yosh, birorta viloyatni ham boshqarib
koʻrmagan tajribasiz yigit. Xalil Sulton faqat Turon va Turkistonga podsho boʻlish bilan qanoatlanishi mumkin. Uzoqdagi
Tabrizu Sherozlarni Samarqand taxtida oʻltirib boshqarish uning
qoʻlidan kelmasligi aniq.

Ammo Shohruh Mirzo Sohibqirondan keyin podsho boʻlsa,
Turon bilan birga Xuroson va Eronni ham otasi kabi yaxlit bir
saltanat doirasida ushlab turishga kuchi yetardi. Shuni yaxshi
biladigan Xo`ja Ahmad Tusiy Amir Temur bergan vakolat
bilan Hirotga borib, Shohruh Mirzoga yoʻq joydagi ayblarni
taqib kelgan va ota-bola orasiga ataylab sovuqlik solgan edi.

Mana endi Oʻtrorda ham Xalil Sulton tarafdorlarining butun harakati Shohruh Mirzoni valiahd qilmaslikka qaratildi.

Suyukli nevarasi Muhammad Sulton bevaqt vafot etganda
Sohibqiron bobosi juda qattiq musibat chekkan edi. Akasiga
oʻxshabroq ketadigan polvon taxlit Pirmuhammad Mirzoni
bobosi bagʻriga bosib yigʻlagan edi:

— Endi sen akangning oʻrnini olgin, bolam! Akangni valiahd
qilaman degan edim. Endi iloyo sen akangning oʻrniga valiahd
boʻlgin!

Qulogʻini ding qilib bu soʻzlarni eshitgan beglar begi Ahmad Tusiy! yonidagi xos hakim Habibulla Tabriziy va Mas'ud
Simnoniyga ma'nodor koʻz tashlab oldi. Shu uchovlari Sohibqironning bu soʻzlarini dillariga mahkam tugdilar. Amir
Temur O`ʻtrorda oʻlim toʻshagida yotganida ular Pirmuhammad Mirzoni Sohibqironga eng iliq soʻzlar bilan eslata boshladilar.

Ularning asl maqsadlari Xalil Sultonni valiahd qilish edi.
Lekin Shodimulk voqeasidan keyin «Xalil Sulton valiahd boʻlsin»
degan gapni Sohibqironga mutlaqo aytib boʻlmasligini bilishardi.
Shohruhni valiahd qilmaslik uchun Pirmuhammad Mirzo nomzodini qoʻllab-quvvatlash vaqt yutish uchun qilinadigan bir
chora edi.

! Beglar begi — bosh vazir sanalardi




Bu katta va qaltis oʻyinda Xalil Sulton tarafdorlari xuddi shohmotdagi keyingi yurishlarni ham oldindan koʻrib dona surmoqda
edilar. Chunki Pirmuhammad Mirzo hozir Kobul va Xaybar
dovonidan naridagi uzoq va iliq bir maskanda qishlamoqda edi.
Oʻtrordan joʻnagan chopar qish kunida Hindikush togʻidan
oshib, Pirmuhammad Mirzoga oʻlim xabarini yetkazguncha kamida
yigirma kun oʻtadi. U yoqda Pirmuhammad Mirzo qoʻl ostidagi
viloyatlarni ishonchli odamlarga topshirib, Samarqandga yetib
kelguncha undan koʻproq vaqt ketadi. Bu orada Xalil Sulton
Samarqandda taxtni egallab mustahkamlanib oladi.

Ahmad Tusiy va uning sheriklari Sohibqiron Oʻtrorda oʻlim
toʻshagida yotganda ogʻir musibat paytida nevarasi Pirmuhammadga «Endi sen qolding, bolam, marhum akangning oʻrnini
sen olasan, valiahd sen boʻlasan» degan soʻzlarini unga bir
necha marta muloyim qilib eslatdi.

Tusiy Sohibqironning bir soʻzlik odam ekanini yaxshi bilardi. Oʻsha ogʻir musibat paytida Pirmuhammadga aytgan soʻzlari
Sohibqironning yodiga tushdi. Lekin Shohruhday azamat oʻgʻli
turganda nevarani valiahd etib tayinlasa, adolatdan boʻlmasligini sezib, bir oz ikkilandi. Shu payt Ahmad Tusiyning ishorasi bilan xos hakim Mavlono Fazlulloh qo`lidagi sariq dori
solingan oltin piyolani Sohibqironning labiga yaqinlashtirdi. Bir
qoʻli bilan bemorning bilagidagi tomiridan tutib, xavotirli tovush bilan dedi:

— Hayajonlanmang, hazratim, yurak urishingiz tezlashib
ketdi. Shu dorini iching, yaxshi boʻladi! Iching!

Ahmad Tusiy ham:

— Iltimos, hazratim! Oʻtinamiz! Iching! — deb yalindi.
Sohibqiron dorini ichayotganda sal yengil tortgandek boʻldi.
Lekin koʻp oʻtmay boʻshashib ketdi. Hamma narsaga befarq
boʻlib qoldi. Uning shu holatidan foydalanib, ikkovlashib dorini
oxirigacha ichirishdi. Ahmad Tusiy ta'zim qilib:

— Aylanay Hazratimdan! — dedi. — Bu ulugʻ zot hech
qachon aytgan soʻzidan qaytgan emaslar. Hozir ham qaytmaydilar! Baxt qushi Pirmuhammad Mirzoning boshiga qo`nadi!
Shundaymi, Hazratim?

Sohibqiron oʻng qoʻlini sal koʻtarib, tutila-tutila dedi:




— Shunday... Soʻzim bitta!..

Endi xos hakim ham quvonib, Sohibqironga uch marta ta'zim
qildi.

Koʻp oʻtmay eng nufuzli beku a'yonlarni bemor yotgan
xonaga chaqirdilar. Ularning orasida Bibixonim va shahzoda
Ulugʻbek bilan Ibrohim yoʻq edi.

Shunda Bibixonim Xoʻja Ahmadga yuzlanib yigʻlab gapirdi:

— Tepamizda Xudo bor, janob Tusiy! Shohruhday 0"5"1lari turganda nevarani valiahd qilish shariatga toʻgʻri kelarmikin?

— Buni Sohibqiron bizdan yaxshi bilurlar. Sizni shahzodalar bilan keyinroq chaqiradilar, oʻzlari aytdilar.

«Aytmagan boʻlsa ham bu makkor oʻzi toʻqib chiqaryapti!»
degan soʻzlar Bibixonimning koʻnglidan oʻtdi.

Kechki payt nufuzli beklar va sarkardalardan oʻn chog'li
kishini Sohibqiron yotgan xonaga boshlab kirdilar. Xonaga boshqa
hech kim yaqinlashmasligi uchun qilich taqqan va nayza tutgan oʻntacha soqchini maxfiy majlis boʻlayotgan xona atrofiga
qorovul qilib qoʻydilar.

Yigʻilganlar uchun Sohibqiron oʻzining soʻnggi qarorini
zaif, past tovush bilan aytdi. Qattiq bir yoʻtaldan keyin ovozi
sal ochilib, Pirmuhammadga sodiq boʻlishni, bir yoqadan bosh
chiqarib ish olib borishni tayinladi. «Shoyad davlatni men kabi
adlu ehson bilan boshqarsalaring... mamlakat uzoq vaqt sizlarniki boʻlgʻusidir...» — dedi.

Beklardan biri yigʻlab turib: «Sohibqiron hazratlari, jon kerak
boʻlsa biz oʻz jonimizni sizga bagʻishlashga tayyormiz!» — dedi.
Boshqalar koʻzlariga yosh olib bu soʻzlarga qo`shildilar. Shohmalik soʻzlashga ruxsat olib taklif kiritdiki, «Toshkent uzoq emas,
hech boʻlmasa Xalil Sulton kabi sarkardalarni chaqirsak, siz
aytgan gavhar soʻzlarni oʻz quloqlari bilan eshitsalar» — dedi.
Bu gapga Sohibqiron:

— Vaqt oz, — deb javob berdi. — Majol yoʻq! ... Ular ...
yetib kelolmaslar. Ular bilan diydor koʻrishish endi qiyomatga
qoldi. Sizlar bilan hozir soʻnggi muloqot... Bihamdullo, diniy
muloqotdan koʻnglimga orzu qolmaydir. Magarkim farzand
Shohruhnikim, hozir bu yerda koʻrmadim...




Sohibqiron soʻnggi soʻzlarni armon bilan aytganini hamma
sezdi. Uning Shohruhga aytadigan muhim gaplari bor edi. Shunday
barkamol oʻgʻli turganda, uzoqda yurgan nevarani valiahd tayinlagani unga endi xiyol mavhum tuyulmoqda edi.

Beku a'yonlar tarqagandan keyin Sohibqiron Ahmad Tusiyga:

— Endi shahzodalarni chorlang, — dedi. —Hazrat Bibixonim boshlab kirsin.

«Siz boshlab kiring» deyilmagan boʻlsa ham Ahmad Tusiy
muhim bir narsadan quruq qoladigandek, Bibixonim bilan
shahzodalarni oʻzi boshlab kirdi.

Bibixonim bemorning oyoq tomoniga choʻkkalab, kuyinib
yig'lagan holda:

— Mendin rozi boʻling, hazratim! — dedi. Sohibqironning
koʻzida ham yosh yiltiradi.

— Iloj qancha, Bibijon... taqdir shu ekan... Men sendin
mingdan-ming rozimen. Sen bilan oʻtgan umrimga shukrona
aytamen.

Bu soʻzlardan Bibixonim oʻzini tutolmay oʻkirib yig`ladi.
Nevarasi Ibrohim uni ikki qoʻlidan olib:

— Buvijon, ogʻir boʻling, jon buvijon! — deb yalinib tinchitdi.

Hushyor turgan nevarasidan Sohibqiron mamnun bo£lib,
Ibrohimning boshini siladi:

— Ilohim baxtli boʻl, umring uzoq boʻlsin! — deb duo
qildi.

Sohibqiron oʻng yonidagi Ulug“bekka yuzlandi:

— Endi meni Ulugʻbek bilan yolgʻiz qoldiringlar. Shu nevaramga aytadigan gapim bor...

Ulugʻbek bobosi bilan yolgʻiz qolganidan keyin uning oʻng
tomoniga oʻtib, qulogʻini bobosiga yaqin tutdi.

— Otangga oʻxshaysan, Ulugʻbek. Shohruhni sogʻindim. Qani
hozir yonimda boʻlsa?!

— Otam ham sizni jondan aziz koʻradilar, hazratim!

— Ahmad Tusiy menda yomon shubha uygʻotgan edi. Karaxt
qiladigan dori ham berdimi nima balo?! Endi sal xayolim
tiniganday boʻlyapti. Men hozir bir gap aytaman. Yaxshi eslab qol. Bir soʻz qoldirmay otangga borib ayt.




— Jonim bilan aytamen!

— Agar Pirmuhammad valiahdlikni eplasa durust, eplolmasa, hokimiyatni Shohruh qoʻliga olsin. Koʻpchilik beku sarkardalar Shohruhga moyil. Men ham Shohruhga ishonaman,
oq fotiha beraman. Faqat aql bilan, tadbir bilan qon to“kmay
ish koʻrsin. Bu gaplarni otangdan boshqa hech kimga aytma.
Xoʻpmi?

— Xoʻp, Hazrat bobojon!

Sohibqiron uning peshonasidan bir o“pdi-da, soʻzida davom
etdi:

— Shohruh menga «biror yil dam oling» deb toʻgʻri aytgan
ekan. Yetti yillik yurishdan keyin dam olmay Xitoyga yurish
boshlash... Buni menga otam rahmatli ham tushimga kirib eslatdi... Qalin o`rmon orasida otim bogʻloqlik turgan ekan. Birdan
otam paydo boʻldi. Indamay, men tomonga oʻgirilib ham qaramay egarlogʻlik otimning oldiga bordi. Ustidagi egar jabdug£ʻini
yechib oldi-da, yoʻlning naryogʻiga eltib qoʻydi. Keyin bir payt
otam gʻoyib boʻldi. Choʻ“chib uyg“ondim.! Chodirda sovqotib
yotibman. Tushundingmi? Otning egarini olib, yaydoq qilib
ketgani «harbiy yurishga bormagin, yutqizasan!» deganlari ekan.
O`g`lim Shohruh xuddi shu gapni menga muloyimroq qilib
aytgan ekan. «Biror yil dam oling» deganda men unga piching
qilgan edim. «Charchagan boʻlsang, sen dam ol, Xitoyga men
oʻzim qoʻshin tortaman» degan edim. Lekin Shohruh haq ekan!
Haq! Sen buni otangga borib ayt. Har qalay Shohruh oʻgʻlim
oldida dilimni pokladim, buni ham borib ayt!

TAQDIR TAQOZOSI

Yoʻlda qattiq charchagan Ulugʻbek ota-onasi bilan Bogʻi
Safedga kelib tushdi. Hammomda yuvinib, toza kiyimlarini kiygach, dasturxon ustida ota-onasiga boʻlgan hodisalarni bir-bir
aytib berdi.

! Ushbu tush lavhasi Bo`riboy Ahmedovning «Amir Temur» kitobida manbalardan keltirilgan.




— Hazrat bobom menga muhim bir gap aytganini makkor Ahmad Tusiy sezdi. Shuning uchun bittasi Samarqandga
kelgunimcha ogʻzimni poylab keldi. Buxoroda boʻlsa «tutib
olib hibs qilinsin» degan farmon bor ekan. Amu boʻyigacha
ta'qib etib kelishdi-ku! Xayriyat, niyatlariga yetisholmadi
noinsoflar!

— Yaratganga shukur, — dedi Shohruh. — Panohida asrapti.

— Bobom menga qarab: «Temuriylar sulolasini iloyo otang
bilan sen davom ettiringlar! Omin!» — deb yuzlariga fotiha
tortdilar.

Bu gaplarni eshitganda Shohruhning koʻzidan yosh oqib
ketdi, yuziga fotiha tortganda kafti hoʻl boʻldi. Oʻzini tutolmay
oʻkirib yig'lay boshladi:

— Voy otajonim-ey! Shunchalik tanti, ulugʻ odam endi
yoʻq! Yer ostida! Voy, bunga qanday chidab boʻladi?!

Ulugʻbek ham otasiga qoʻshilib: «voy bobojonim-ey!» deb
yig'lay boshladi. Ularning yigʻisiga Bibixonim qoʻshildi. Ular
oʻsha kundan boshlab koʻk kiyib aza tutdilar. Yaqin-yiroqdan
xesh-aqrabolar, yoru birodarlar yigʻilib, aza ochdilar.

Mahalla-koʻylarda, jome masjidlari oldida qoʻylar soʻyilib,
el-yurtga xudoyi oshlar tortildi.

ku

Vaziyat juda noziklashib ketdi. Valiahd Pirmuhammad Mirzo Balxga yetib keldi-yu Shohruh Mirzo bilan maslahatlashmay, achchiq ustida bir elchini quyidagi qisqa maktub bilan
Samarqandga, Xalil Sultonga joʻnatdi:

— Janob Xalilbek! Ulug“ bobomiz Amir Temur ixtiyoridagi valiahdlikni sizga kim berdi?

Albatta, bu achchiq soʻzlar Xalil Sultonning jon joyiga
borib tegdi. U yanada achchiqroq bir javob yozib yubordi:

— Janob Pirmuhammadbek! Amir hazratlariga taxtu mamlakatni bergan qodir egam endi menga ham inoyat qildi.

Bu javobni oʻqigan beku a'yonlar Xalil Sultonning juda
katta ketganini, oʻzini Amir Temurdan ham baland qoʻyib,
hatto bobosining nomi-yu, Sohibqironligini ham qalamga ol



maganini koʻrgandan keyin «endi qirgʻin urush boʻladi!» deb
bexatar joy izlab qoldilar.

Shohruh Mirzo podsholarga xos bir bosiqlik bilan oʻz yerida
salobat saqlab turar edi. Betaraf turgan tajribalik sarkardalar
eng bexatar joy deb Shohruh Mirzo mulkini tan oldilar va
toʻp-toʻp boʻlib Hirotga kela boshladilar.

Vaqt — adolatli hakam — Xalil Sultonga qarshi ishlayotganini
koʻpchilik sezib turardi. Pirmuhammad Mirzo ham hozirgi temuriylar
orasida eng munosib voris Shohruh Mirzo ekanini tan olmasdan,
shoshqaloqlik qilmoqda edi. Undan boshqa odam boʻlsa avval yoshi
katta Shohruh Mirzoning maslahatini olishi kerak edi, keyin Xalil
Sulton bilan olishsa, biron natija boʻlishi mumkin edi... Hozir u
ham oʻz kuchiga ortiq darajada ishonib, darhol qilich yalang“ochladi.

Ularning jangi qadimgi Nasaf yaqinida, daryo boʻyida boʻldi.
Ikkovining ham botir yigitlari koʻp edi. Lekin Pirmuhammad
Mirzoning yigitlaridan bir necha ming kishi gʻalabaga ishonmasligi tufayli urushmasdan Xalil Sulton tomonga oq bayroq
koʻtarib oʻtib ketdi. Xalil Sulton iste'dodli sarkarda edi. Qoʻshini
koʻpayganidan ustalik bilan foydalandi. Jang uning gʻalabasi
bilan tugadi. Pirmuhammad Mirzo Balxga chekindi.

Uning yonida yurgan vaziri Ali Toz Balxning Hinduvon qal'asida
«Gʻalaba bizniki boʻladi!» deb katta ziyofat tayyorlatgan, ajoyib
xonandalar va Hindistondan olib kelingan raqqosalarni bazmga
chaqirtirib qoʻygan edi.

Alamzadalikdan ichishga oʻrgangan Mirzo Pirmuhammad
qal'aga qaytgandan keyin oʻtkir mayinobdan bir kosa koʻtardi.
Shu bilan ziyofat va ichkilikbozlik tong otguncha davom etdi.

Bu voqeaning tafsilotlari Shoxruh Mirzoning Balxdagi
xufyalari orqali oʻsha kuni kechgacha Hirotga ham yetib bordi.

Samarqandga gʻalaba bilan qaytgan Xalil Sulton Sohibqiron
bobosi oʻnlab yillar davomida yiqqan eng katta oltin xazinalarini ochdirdi. Jangda gʻalaba keltirgan beku navkarlarga oltin tangalardan hovuchlab mukofot berdilar. Xazina juda katta
ekan, shuncha oltin ulashsalar ham tagi koʻrinmas edi. Shundan keyin Shodimulk begim oltin tangalarga toʻldirilgan chelaklarni xizmatkorlarga koʻtartirib, baland qal'a devorining ustiga
chiqdi. Pastda turgan va olqish aytayotgan minglab odamlarga




oltin tangalarni xazon yaproqlariga oʻxshatib socha boshladi.
Bu uning gʻalaba shodiyonasiga atab el-yurtga ulashayotgan
sovg`asi edi.

Bu g`alabadan keyin Xalil Sulton bosar-tusarini bilmay,
hovliqib, ayshu ishratga berildi. Davlat ishlarini xotini Shodimulk
begim boshqardi, Bobo Turmush degan bir qarindoshini vaziri
a'zam qilib koʻtardi. Bobo Turmush Balxdagi Pirmuhammad
Mirzoning vaziri Pir Ali Toz bilan yashirin aloqa oʻrnatdi. Bobo
Turmushning qutqusi bilan Pir Ali Toz Mirzo Pirmuhammadni Balx qal'asida kechasi uxlab yotgan paytda xotinini ham unga
qoʻshib qilichdan oʻtkazdi. Bu qotillik evaziga Samarqanddagi
Bobo Turmush Xalil Sulton nomidan Pir Ali Tozni Balx va
Badaxshon hukmdori qilib koʻtardi.

Xiyonatkorlarga bunchalik erk berib qoʻyilsa, temuriylar
sulolasi halokatga uchrashi mumkin edi. Shuni sezgan Shohruh
Mirzo Hirotdan Balxga Pir Ali Tozga qarshi qoʻshin tortdi. Pir
Ali Toz Balxdan Badaxshonga qochdi. Shohruh Mirzo uni ta'qib
etib Badaxshonga kelayotganidan xabar topgach, qotil Samarqandga borib, homiylaridan koʻmak soʻradi. Xalil Sulton
Pir Ali Tozni deb Shohruh bilan urushishni istamadi. Shundan
soʻng Pir Ali Toz Afgʻonistonda yashaydigan hazoralar tomonga qochib oʻtdi. Shohruh Mirzo uni ta'qib etib, hazoralar
ustiga qoʻshin tortdi. Hazoralarga maxsus elchilar yuborib, Pir
Ali Tozni tutib berishni talab qildi. Shohruxdan hayiqadigan
hazoralar Pir Ali Tozning boshini kesib, terisiga somon tiqib,
Shohruhning elchisiga berib yubordilar.

Shu tarzda Pirmuhammad Mirzoning qasdini olgan Shohruh
Mirzo Balxga uning katta oʻgʻli Qaydu Mirzoni hokim qilib tayinladi.
Endi Balx va uning atroflari ham Shohruhning qalamraviga kirdi.

Bu hodisa Shohruhning qudrati va nufuzini qanchalik oshirgan boʻlsa, Samarqandda turib Pir Ali Tozga yon bosgan Xalil
Sulton va Bobo Turmushlarning obroʻsiga shunchalik putur
yetkazdi. Xalil Sultonga toju taxtni olib bergan Amir Xudaydod
Xusayniy va Amir Arg“unshoh Bobo Turmushni hokimiyatdan
chetlatishga urinib koʻrdilar. Ammo Shodimulk begim bunga yoʻl
bermadi, aksincha, Xudaydod bilan Argʻ“unshohning oʻzlarini
bir chetga surib tashladi. Xalil Sultonga ona oʻrnida tarbiya ber



gan Saroymulkxonim sirli bir tarzda toʻsatdan vafot etdi. Unga
Bobo Turmush zahar berib oʻldirgani haqida ovozalar tarqaldi.
Ular yana Amir Temurning xotirasini behurmat qilib, uning
sadoqatli bevasi Tuman oqoni Shayx Nuriddinga majburan
nikohlab berib, Samarqanddan chiqarib yubordilar.

Noroziliklar tobora kuchayib, oxiri katta bir guruh amirlar va navkarlar Xalil Sultonga qarshi isyon koʻtardilar. Samarqandning kun chiqish tomonida Sheroz degan qishloq yonida
Xudaydod Xusayniy boshliq isyonchilar Xalil Sulton qoʻshinini
tor-mor qilib, oʻzini asir oldilar.

Asl voqeadan bexabar odamlar «Shohruh Mirzo Xalil
Sultonni urushda yengdi. Samarqand taxtini undan tortib oldi»
degan mish-mishlarga ishonadilar. Vaholanki, Shohruh Mirzo
Xalil Sulton bilan biror marta qilich yalangʻochlab jang qilgan emas, Xalil Sultonni taxtga chiqargan amirlarning oʻzi
Xudaydod boshchiligida uni taxtdan tushirdilar. Uning xotini
Shodimulk begimni ham kanizlari bilan asir olishib, Shahrisabzga yetib kelgan Shohruh Mirzo huzuriga jazolash uchun yubordilar.

Amir Xudaydod tojsiz podsho boʻlish niyatida edi. Buning
uchun marhum Muhammad Sultonning oʻgʻli bo“lgan oʻn ikki
yoshlik bo`shanggina Muhammad Jahongirga Samarqand taxtini berib, davlatni uning nomidan oʻzi boshqarmoqchi edi.

Shohruh Mirzo otasining poytaxtini Xudaydodga osongina
berib qarab turadigan anoyilardan emas edi. U qat'iyat bilan
Xudaydodga qarshi hamla qildi.

Amir Xudaydod Shohruhga bas kelolmasligini sezib Samarqandni jangsiz tashlab chiqdi va Xoʻjand orqali Andijonga
qochdi. U yerdan Moʻgʻuliston podshosi Muhammadxonning
huzuriga borib koʻmak soʻradi.

Bundan oldinroq Shohruh Mirzo Muhammadxonga elchilar va nodir sovgʻalar yuborib, ikki orada yaxshi munosabat
oʻrnatgan edi. Xudaydodga oʻxshagan bitta qochqin tufayli Shohruh bilan orani buzish Muhammadxonning manfaatiga toʻgʻri
kelmas edi. «Oʻz valene'matlariga shuncha xiyonatlar qilgan
Xudaydod bizga vafo qilarmidi?» deb, uning boshini kesdirib
Shohruhga joʻnatib yubordi.




Xalil Sulton Xudaydodning asoratidan qutulgandan keyin
Turkiston tomonga qochib ketdi. U Shohruh Mirzo huzuriga
borishdan qoʻrqardi. Chunki Shohruh Samarqandda koʻp yovuzliklar qilgan Bobo Turmush bilan Amir Arg“unshohni qatl
ettirganini Xalil Sulton eshitgan edi.

Shodimulk begim Shohruh Mirzo dargohiga keltirilganda
oʻlimga hukm boʻlishidan qoʻrqib dagʻ-dagʻ“ titrardi. Gavharshod
begim oraga tushib, shafoat soʻradi:

— Hazratim, bu ayol qilgan gunohlari uchun ming bor
uzr soʻramoqda! Bir lahza arzini eshiting!

Shohruh Mirzo Shodimulk begimni qabul qilganda bu chiroyli juvon yum-yum yigʻlab, yergacha bosh egib iltimos qildi:

— Men gumrohlik qildim! Mayli, meni oʻlimga buyuring,
podshoyi olam! Lekin Xalil Sultonni qutqaring! Uning dushmani koʻp! Biron joyda oʻldirib ketmasin! Bechorani qutqaring!

Yosh ayol bosh egib shunday so`zlarni aytgandan keyin
Shohruh Mirzo uni biron jazoga buyurishni oʻziga ep koʻrmadi.

Turkiston tomonlarda yurgan Xalil Sulton Dashti Qipchoqdagi koʻchmanchi chingiziylarning quroliga aylanib qolish xavfi
bor edi. Oʻsha tomonlarda yangi bir fitna qoʻzgʻalishiga yoʻl
qoʻymaslik uchun Shohruh Mirzo qoʻshin tortib Turkistonga
bordi va Uzun Ota degan joyda Xalil Sulton bilan uchrashdi.

— Endi oʻtgan ishga salovat, siz mening jigarimsiz! — deb,
quchoq ochib Xalil Sulton bilan yarashdi.

O`zaro suhbatda Xalil Sulton otasi Mironshoh hukmronlik
qilgan Isfahon va Ozarboyjon tomonlarga hokim boʻlib borish
istagini bildirdi.

— Hoqoni Sayyid, Samarqandda biz elning nazaridan
qoldik, bobomiz poytaxtiga Ulug“bek Mirzo munosibdirlar, —
dedi.

Xalil Sultonning tantilik qilgani Shohruh Mirzoga yoqib
tushdi. U Samarqand taxtini oʻgʻli Ulug“bek Mirzoga inoyat
qildi-da, Xalil Sultonni xotini Shodimulk begim bilan Hirotga
birga olib borib, bir necha kun mehmon qildi.

Podshoning iliq munosabatidan dillari yumshagan Xalil
Sulton va Shodimulk begim Hirotning Bogʻi Safedida mehmon




boʻlib turgan kunlarida kimlarning qutqusiga uchib Sohibqiron
bobolari vasiyatiga qarshi isyon qilganlarini batafsil soʻzlab
berdilar.

— Biz, oshiq-ma'shuqlar, — deb Xalil Sulton oʻzlarini
istehzo bilan tilga oldi: — Birimiz podsho, birimiz malika boʻlib,
juda katta ketgan ekanmiz. Keyin bilsak, hokimiyat uchun kurashgan qimorbozlar «gartkam!» deb, bizni oshiqqa oʻxshatib,
oʻrtaga tashlagan ekanlar. Oʻyin tugagandan keyin oshiq kerak
boʻlmay qolganda birimizni Xudaydod bandi qilib Xoʻjandga
olib ketdi, birimizni Keshga sizning huzuringizga asira qilib olib
kelishibdi.

Xalil Sulton Shohruh Mirzodan yetti yosh kichik — endi
yigirma oltiga kirgan edi. Lekin soʻnggi yillarda uning yuzi allanechuk soʻlib, qarimsiq boʻlib qolgan, soch-soqoliga oq tushgan edi.

— Amirzodam, mardona lutf qildingiz, — deb Shohruh
Mirzo oshiq-ma'shuqlik bilan qimorbozlar oshigʻi haqidagi soʻz
oʻyinidan zavqlandi.

— Xayriyat, toleimizga Xoqoni Sayyid, siz bilan, hazrat
begim, siz bor ekansizlar, — deb Shodimulk begim erining
soʻzlarini qoʻllab-quvvatladi. — Sizlarni parvardigor bizga najotkor qilib yuborgan ekan. Boʻlmasa dushmanlarimiz bizni
allaqachon oʻldirib yuborishardi.

— Har bir ish Xudodan. Bobo Turmush bilan Arg“unshohlar jazosini oldi-ku.

— Biroq sizga dushmanlik qilgan Xoʻja Ahmad Tusiy yonidagi Tabriziylar bilan birga qochib qutulib ketdi,— dedi Xalil
Sulton. Men asir tushganimda ular xazinada qolgan oltinu javohirlarni o“marib, Tabriz tomonlarda hukmron boʻlgan Qora
Yusuf huzuriga qochib oʻtibdir.

— Rey'ga hokim boʻlib borsangiz, balki ular huzuringizga
qaytib kelishar?— dedi Gavharshod begim.

— Agar qaytib kelishsa, men ularni tuttirib Xoqoni Sayyidning hukmlariga topshirgaymen. Qora Yusuf bilan ham alohida hisob-kitobim bor. Ikki yil burun uning odamlari mening

! Rey — hozirgi Tehronga yaqin boʻlgan qadimiy shahar.



otam Mironshoh bahodirni Sultoniya yaqinida qiynab oʻldirganlar.
Ularga qasos qaytmog£i kerak!

— Iloyo yaxshi niyatlaringiz roʻyobga chiqsin! — deb Shohruh Mirzo suhbatni yakunladi.

Shundan keyin Shohruh Mirzo tajribali amirlaridan Poʻlatbek, Hamzabek, Said Hasan deganlarni oʻn ming kishilik
lashkar bilan Xalil Sulton ixtiyoriga berib, uni Reyga hokim
qilib joʻnatdi.

Lekin Reyda ham Xalil Sultonning ishi yurishmadi. Sohibqiron bobosining arvohini chirqiratgani, valiahd tayinlangan
Pirmuhammad Mirzoning oʻlimiga sabab boʻlgani tufayli uning
ruhida qandaydir sinish va yemirilish yuz bergan, sogʻligʻi ham
yomonlashgan edi. Reyda u ogʻir xastalikka uchrab, uch kun
toʻshakdan turolmay yotdi-yu, yigirma yetti yoshida vafot etdi.
«Bobosining arvohi urdi» degan gaplar tarqaldi.

Yigirma toʻrt yoshlik Shodimulk begim sevgilisi Xalil Sultonsiz yashashni istamay, zahar ichib olamdan oʻtdi. Yolgʻiz
oʻgʻlining dogʻ“ida kuygan Xonzoda begim ham Xalil Sultonning qirqi otar-otmas bandalikni bajo keltirdi.

INTIHOSIZ OLISHUVLAR

Koʻpchilik taniydigan bu uch mashhur shaxsning birinketin hayotdan koʻz yumgani shon-shuhrat va baland martabalarning oʻtkinchi ekanini koʻrsatib turardi. Shunga qaramay,
hokimiyat talashib olishishlarning hech oxiri koʻrinmasdi.

Gʻarbiy viloyatlar endi tinchiganda Sharqdagi Turkiston va
shimoldagi Dashti Qipchoqdan yanabir xatarli qoʻshin togʻ
koʻchkisiday Samarqand ustiga bostirib keldi. Bir vaqtlar oʻz
valine'mati Amir Temur xotirasiga xiyonat qilib, Xalil Sulton
isyoniga qoʻshilgan Shayx Nuriddin endi Dashti Qipchoqdagi
Chingiz oʻgʻlon bilan til biriktirib, Turonni yosh Ulugʻ“bekdan
tortib olish harakatiga tushdi.

Kuchlar teng emas, yov qoʻshini toʻrt barobar koʻp edi.
Samarqand yaqinidagi Qizil Rabot degan joyda jang boʻldi.
Oʻn besh yoshlik Ulugʻbek otaligʻi Shohmalik bilan bu jangda
magʻlubiyatga uchradi va Amudaryo tomonga chekindi.




Shayx Nuriddin bilan Chingiz oʻ“g“lonning moʻri-malaxday
behisob qoʻshini uni ayovsiz ta'qib etib kelardi. Ulugʻbek daryodan oʻtib ketishga tezda kema topolmagach, oʻng qirg“oqdagi
Kalif qoʻrgʻoniga kirib bekindi.

Yov qoʻshini qoʻrgʻonni oʻrab oldi. Qamal boshlandi. Chingiz oʻgʻlonning odamlari qoʻrgʻon devorlarining nochorroq
joyini topib, uni qulatish uchun tagini kovlay boshladilar.

Oʻgʻlining hayoti xavf ostida qolganini Hirotda turib eshitgan Shohruh Mirzo darhol otlanib, Kalifga katta qoʻshin bilan
yetib keldi va Ulug“bekni yov changalidan qutqarib oldi.

Shayx Nuriddin bilan Chingiz Oʻg“lon Turkiston tomonga
chekindi. Shohruh Mirzo Shayx Nuriddinga elchilar yuborib,
u bilan yarashmoqchi boʻldi. Lekin oʻjar Shayx Nuriddin bunga koʻnmadi. Shundan keyin Xirqadoq degan bahodir bir navkar
hiyla ishlatib, uni otdan tortib tushirdi-da, boshini qilich bilan kesib tashladi. Shayx Nuriddin asoratida azob tortib yurgan
Tuman oqo (Sohibqironning kichik bevasi) shundan soʻng Samarqandga qaytib keldi. Ulugʻbek uni e'zozlab kutib oldi, keyinroq ota-onasining oldiga — Hirotga kuzatib qoʻydi. Tuman
oqo qolgan umrini Shohruh Mirzo qanoti ostida toat-ibodat
bilan oʻtkazdi.

Gavharshod begimning endigi orzusi — qonli urushlar boshqa
boʻlmasa, Sohibqiron davrida soni ikki yuz mingdan oshib ketgan
qoʻshin uch-toʻrt barobar qisqartirilsa, harbiy xarajatlardan
ortib qolgan mablagʻlar hisobiga maktabu madrasalar, koʻprik
va rabotlar qurilsa. Shohruh Mirzo ham bunyodkorlik ishlariga
moyil edi. Biroq urush-yurishdan boshqa narsani bilmaydigan
zoʻravon beklar va sipohilar qoʻshinni qisqartirishga qarshilik
koʻrsatib isyonlar qilishdi.

Bu isyonlarni bostirish uchun yana qurol ishlatishga toʻgʻri
keldi.

Dehqonu hunarmandlar, olimu quruvchilar, mamlakatning
barcha madaniy kuchlari urushsiz yasholmaydigan jangarilarga
qarshi kurashda Shohruh Mirzoni qoʻllab-quvvatladilar. Shohruh Mirzo va Gavharshodbegim oʻz oʻgʻillarini ham bunyodkorlik ruhida tarbiyalagan, ularning har biriga yaxshi koʻrgan
ilmiy-ijodiy ishini qilish uchun imkon yaratgan edilar.




Shu sababli oʻgʻillar ham doim ota-ona tomonida turdilar.

Ulugʻbek Mirzo Samarqandda madrasa va rasadxona qurib,
olimligini qildi. Uning inisi Ibrohim Mirzo Sherozda ulkan shoir
Sharafiddin Ali Yazdiyga homiylik qilib, Sohibqiron bobosi
haqida «Zafarnoma» kitobining yaratilishiga sababchi boʻldi.
Uchinchi oʻgʻil Boysunqur Mirzo Hirotda bosh vazir. U otasi
nomidan barcha rassomlarga bosh boʻlib, Bogʻi Safedda qurilgan
ulkan qasrning ichiga ajoyib suratlar chizdirdi. Hirotda Shohruh Mirzo nomiga bir madrasa, Gavharshod begim nomiga
yana bir madrasa qurildi.

Shohruh Mirzo va Gavharshod begim bir yoqadan bosh
chiqarib, hokimiyat jilovlarini mahkam tutganliklari, oʻgʻillarini
insof va adolat ruhida tarbiyalaganliklari uchun toʻrt oʻgʻildan
birortasi — na Ulugʻbek, na Ibrohim, na Boysunqur, na Joʻqiy
Mirzo — bir-biri bilan yovlashgan emas, ota-onalariga qarshi
bosh koʻ`targanlari ham yoʻq.

Bu oʻgʻillar qiyinchilik koʻrib oʻsgan, harbiy yurishlarda
mashaqqat chekib chiniqqan, tinch ijodiy mehnatning afzalliklarini amalda koʻrib bilgan edilar. AMmo farovon zamonlarda
koʻproq oʻyin-kulgi, ayshu-ishrat bilan oʻsgan Shohruhning
nevaralari noahil, biri-biri bilan qirpichoq. Bu yoshlarda sarflanmagan kuchlar koʻp, ota-bobolari kabi katta g'alabalarga
erishib, tojdor boʻlish ishtiyoqida yonishadi. Atroflaridagi amiru
beklari togʻlarga tarmashgan bulutlarga oʻxshab ularning boshlariga taxtparastlik balolarini yogʻdirishadi.

«Davlat mablagʻlari madrasa-yu, rasadxona qurilishlariga
emas, harbiy yurishlarga sarflanishi kerak! Qilichlarimizni zang
bosib ketdi! Jangovar bekdan koʻra allaqayoqdagi mullabachchalarning nufuzi baland!» deb vaysaydigan urushqoq amirlar
ta'sirida yosh shahzodalar ham yangi harbiy yurishlarda qahramonlik koʻrsatib, katta martabalarga erishishni istashadi.

Doim madaniy kuchlarga qarshi turadigan, bunyodkorlikdan koʻra buzgʻunchilikni afzal koʻradigan, urushda qon toʻkib
boyligu martaba orttirishga oʻrgangan jangari beklar nevaralarini
yoʻldan ozdirishi mumkinligini Shohruh Mirzo ham sezib qoldi. Kechqurun davlat ishidan boʻ“shaganda Bogʻi Safedga kelib
Gavharshod begimga dil yordi.




— Nevaralaringiz buzg“unchi beklar bilan may bazmlari
qilarmish, kayf ustida obro“ talashib, hokimiyatga intilarmishlar. Bundan qoʻrqqulik, begim!

— Ne qilaylik, hazratim! Ma'rifat bilan jaholatning olishuvlari ming yillardan buyon hech poyoniga yetmaydir.
Mamlakat himoyasi uchun lashkar kerak deb qoʻshin saqlamoqdamiz. Lekin koʻpchilik sipohilar maktab-madrasa
koʻrmagan odamlardir. Ma'rifatlik bunyodkor kishi igna bilan
quduq qazigandek bir umr mehnat qilib erishadigan boyligu
martabaga jangda gʻolib chiqqan beku navkarlar goho bir
kunda, bir soatda erishadigan paytlari boʻladir. Qimorga
oʻxshagan bunday harbiy omad yosh nevaralarimizga yillar
davomida kitob oʻqib bunyodkor boʻlishdan koʻra maroqliroq
tuyulsa kerak-da.

— Biroq jangdagi jasorat bilan hayotdagi bunyodkorlikni
qoʻshib olib borish ham mumkin-ku. Sohibqiron otamiz doim
shunday qilmaganmilar?

— Rost, siz ham shunday qilmoqdasiz, Ulugʻbek ham!

— Ana shu tajribani nevaralarimiz diliga kim yetkazib bergay? Qur'onning «Shuaro» surasida ikkita oyati karima bor.
Shu oyatlarda Ibrohim alayhissalom Allohga iltijo qiladilar:
«Ey, parvardigorim, menga ilmu hikmat bergin, kelgusi avlodlarga haqiqatni soʻzlab berishga meni loyiq qilgin!» Biz
ana shu oyatga amal qilsak bolmaydimi? Xoʻp, davlat ishiyu, urush-yurishlar meni juda band qilib qo`ymoqda. Ammo
siz koʻp kitob oʻqiysiz, Ulugʻ“bekni tarbiyalagan ma'rifatlik
onasiz. Nevaralarni mana shu Bogʻi Safedga olib kelib, ularning diliga haqiqatni singdirsangiz boʻlmaydimi? Yazdiy
«Zafarnoma»si, Shomiy kitobi, Sohibqiron otamizning xotiralari, kutubxonamizdagi boshqa nodir bitiklar barchasi
sizning ixtiyoringizda boʻlsin. Sizu biz koʻrgan-bilgan juda
koʻp voqealar ham nevaralarimiz uchun katta bir maktab
emasmi?

— Hazratim, siz bugun ulugʻ“ bir maqsadni mening koʻzimga
oftobday ravshan qilib koʻrsatdingiz. Agar kuchim yetsa, men
ham avlodlarga haqiqatni soʻzlab berishga zarracha loyiq boʻlsam
jon der edim!




— Men aminmen, bunday ish sizning ilkingizdan kelgay.
Yodingizda bormi, Hazrat otam layoqatli nevaralar tarbiyasini kayvoni xotinlari Saroymulkxonimga topshirgan edilar.
Rahmatlik Bibixonimni otam «ona lochin» deb ulugʻlar edilar.
«Avlodlarimni lochinday yuksakka parvoz etadigan qilib
tarbiyalang!» derdilar.

— Ha, ming afsus, Saroymulkxonim olamdan bevaqt ketdilar.

— Ammo siz ham Bibixonimning salaflaridansiz, begim.
Bugungi temuriylar xonadonida siz kayvoni ona boʻlib qoldingiz. Polapon lochinlarimizni endi siz uchirma qilmogʻingiz kerak. Ularni amalparast beku a'yonlarning qutqularidan omon
saqlay olmasak, keyin pushaymon boʻlurmiz!

Gavharshod begim oʻrnidan turib, Shohruh Mirzoning bu
topshirigʻini ta'zim bilan qabul qildi.

— Inoyatingizdan minnatdormen, hazratim!

Shundan keyin umidli shahzodalar Bogʻi Safedga koʻchirib
kelindi. Ular orasida Ulugʻbekning oʻgʻli Abdulatif, Boysunqur
Mirzoning oʻgʻillari Alauddavla va Abulqosim Boburlar bor edi.

Gavharshod begim har haftaning uch kunida shahzodalar
bilan ikki soatdan mashgʻulot oʻtkazardi. Mashg'ulot Bog£ʻi
Safedda, begimning katta xonayi xosida oʻtar, miz ustida
«Zafarnoma»ga oʻxshagan nodir qoʻlyozmalar turardi. Devorga xaritalar ham osib qo`ʻyilardi.

Gavharshodbegim ko`proq temuriylar tarixidan saboq berardi. Kitoblarda yozilgan voqealarni oʻzi boshidan kechirgan
yorqin xotiralar bilan boyitib, juda maroqli hikoyalar soʻzlab
berardi.

Uning soʻzlarini yoshi kichikroq boʻlgan shoirtabiat nevarasi Abulqosim Bobur nihoyatda berilib tinglardi. Biroq Abdulatif bilan Alauddavla faqat toju taxtni egallash, jangda oʻlja
olish va ayshu ishrat qilish tafsilotlariga qiziqishar, momosi
ilmu ma'rifat va bunyodkorlik toʻgʻrisida soʻzlaganda esnab
oʻltirishardi.

Ularni ota-bobolarining eng yaxshi an'analariga sodiq qilib
tarbiyalash behad mushkul ekanini Gavharshod begim shundan ham sezardi.




ABDULATIFNING ILK ISYONI

Ulugʻbekning birinchi oʻgʻillari yoshligida oʻlib ketishgan,
ulardan keyin tugʻilgan Abdulatif amakivachchasi Alauddavlaga nisbatan bir necha yosh kichikroq edi. Bir chekkasi shu
sababdan Alauddavla oʻzini sal katta olardi. Uning otasi Boysunqur Mirzo oʻttiz uch yoshida ichkilikni koʻp ichishi oqibatida
kasallanib vafot etganidan keyin farzand dogʻida kuygan ona
Boysunqurga juda oʻxshaydigan Alauddavlaga koʻproq e'tibor
berardi.

Toʻqqiz-oʻn yoshlarida ular yogʻochdan yasalgan qilichlarini
bir-biriga shaq-shuq urib mashq qilishgan boʻlsa, balogʻatga
yetib, yigit boʻlib qolgan kezlarida haqiqiy qilich bilan kuch
sinashadigan boʻldi. Abdulatifning yoshi kichik boʻlsa ham bilagida kuchi koʻp, otaligi uni «qilichbozlikda Sohibqiron
bobokaloningizga tortgansiz» deb maqtaydi.

Bir kun qilichbozlikdan mashq oʻtkazayotganlarida Alauddavlaning qoʻlidagi qilichini Abdulatif chapdastlik bilan urib,
yerga tushirib yubordi. Qoʻli qattiq qayrilgan Alauddavla ogʻriq
zarbidan ingrab, o`rtancha barmog£ʻining qilich kesib ketgan
joyini chap qoʻli bilan changalladi.

Shu voqeaning ustiga kelib qolgan Gavharshod begim Alauddavlaning barmogʻidan qon oqayotganini koʻrdi-yu, qilich
tutgan Abdulatifni jerkidi:

— Amirzoda, bunchalik beshafqatsiz!

— Uzr, noxosdan tig“ tekkanini bilmay qoldim!

— Noxosdan emas, ataylab tigʻ urdingiz! — dedi Alauddavla va momosiga yuzlandi. — Menga devonda katta lavozim
berilgani uchun baxilligi kelib yurgan edi. Mana, alamini oldi!

— Baxil oʻzingiz! — dedi Abdulatif ham achchigʻlanib. —
Mening otam Samarqand taxtida yigirma yildan buyon podshoh! Siz otangizning podshoh boʻlolmay ketganidan armondasiz! «Endi taxt navbati meniki, bobom meni valiahd tayin
etgay, siz mening xizmatimni qilgaysiz!» deb maqtanib yuribsiz!

— Voy, beandisha! — deb Gavharshod begim Abdulatifning soʻzini kesdi. — Bu soʻzlar Xoqoni Sayyidning quloqlariga




yetib borsa ne boʻlishini bilurmisiz? Halitdan toju taxt da'vosini
qilishga uyalmaysizlarmi?!

— «Valiahd boʻlurmen» deb da'vo qilgan erkatoyingiz-ku! —
deb soʻz qaytardi Abdulatif.

— Awvalo, siz chaqimchilik qilishdan uyaling!.. Ilkiga qilich
urib yarador qilganingiz ustiga yana bunday beodob gaplar!..
Buning uchun Xoqoni Sayyid sizga jazo buyurmoqlari kerak!

Tugʻilgan shahri Samarqandni sogʻinib, ota-ona mehrini
qoʻmsab yurgan, Hirotda oʻzini garovda ushlab turilganday sezadigan Abdulatif momosining soʻnggi gaplaridan qattiq xafa
boʻldi va yig“lamsirab oʻz koʻshkiga qarab ketdi.

Oʻsha kuni kechasi Abdulatif bo“lgan voqeani Junaid Boʻta
degan sirdosh bekiga aytib berdi-yu:

— Xo'ʻrlik bas, Samarqandga ketgaymiz! — dedi.

— Shunday qahraton qishda... Amudaryodan qanday oʻtgaymiz?

— Bu yerda oʻgay bola boʻlib yashash jonimga tegdi! Alauddavla oʻz tugʻilgan shahrida, hamma unga mehribon. Samarqandga borsak, hazrat otam menga mehrini koʻrsatib, bironta
lavozim bermasmidi?! Axir Sohibqiron bobom otamni oʻn bir
yoshida Toshkentu Sayramlarga hokim qilib tayinlagan ekanlarku. Men oʻn etti yoshdamen! Qachongacha momomga mute
boʻlib yurgaymen?

— Agar hazrat otangiz Toshkentnimi, Fargʻ“onanimi sizga
bersalar... unda biz...

— Unda siz mening sohibixtiyor eshikogʻ“am, birinchi amirim
boʻlursiz!

Bunday katta lavozimlar oldida qish sovuqlari ham Junaid
Boʻ`taning koʻziga koʻrinmay qoldi. Ikkovlari yoʻl tayyorligini
koʻrib, sodiq navkarlaridan oʻttiz kishini yetovdagi otlari bilan
Hirotdan yashirincha olib chiqdilar-da, Samarqandga joʻnab
ketdilar.

Nevarasi Abdulatifning Samarqandga arazlab ketib qolganini
eshitgan Shohruh Mirzo Gavharshod begimni Bogʻi Jahonorodagi xonayi xosga chaqirtirdi.

— Siz nechuk Abdulatifni xafa qildingiz, begim? — deb
qahr bilan soʻradi.




— Ne qilay, hazratim, Abdulatif Alaudlavlaning ilkiga tigʻ
uribdilar!

— Siz nuqul Alauddavla deysiz! Ulugʻbek sizga oʻgaymi?
Oʻgʻli arazlab borsa Ulugʻbek bilan oramiz buzilishi mumkinligini nechun oʻylamaysiz? Alauddavla halitdan toju taxtga talpinarmish! Valiahd bo`lmoqchi emish! Uni erka qilib hovliqtirgan siz emasmi?!

Hufyalar allaqachon hamma gapni oqizmay-tomizmay
Shohruh Mirzoga yetkazganini sezgan Gavharshod begim titroq
qoʻllarini koʻksiga qoʻyib:

— Men, zaifangiz, koʻngli bo`shlik qilgan boʻlsam afv
eting, — dedi. Bevaqt vafot etgan farzandimiz Boysunqur
Mirzodan yodgor boʻlib qolgan Alauddavlaga mehr qoʻyganim
rost. Lekin soʻ“zimga inoning, hazratim, Abdulatif bilan uning
otasi Ulug'bekka mening mehrim bundan ortiq boʻlsa borki,
kam emasdir!

— Kam emasligi... faqat og“izdami yoki... amalda isboti bormi?

Bugun havo sovuq boʻlgani uchun er-xotin ikkovi ham
poʻstin kiyishgan, tashqarida qor yogʻib, izgʻirin shamol esmoqda edi.

— Agar... mening soʻzlarimga isbot talab qilin-sa... Xoʻp,
ijozat bering, hozir qish chillasi bo`lsa ham, Samarqandga
yoʻl olay. Onalik mehrim qandayligini Mirzo Ulugʻbek oldida
isbot etay, Abdulatifni Hirotga olib qaytay!

Hirotdan Samarqandga qish kunida otliq borib kelish uchun
sal kam bir oy vaqt ketar edi. Yoshi oltmishdan oshgan
Gavharshod begim bunday mashaqqatli safarga bardosh bera
olarmikan? Kelinchakligida uning qanchalik goʻzal va shijoatlik
ayol boʻlgani Shohruhning esiga tushdi:

— Hali ham yigirma yoshdagi gʻayratlaringizdan bor ekanda, begim?

— Farzand mehri yoshga qaramas ekan, hazratim. Men
toʻngʻich oʻgʻlimiz Ulugʻbekni juda sogʻinib yuribmen. Ammo
nevaramiz Abdulatifning fe'li yomon. Halitdan toju taxtga havasmand.

— Men ham buni sezib yuribmen. Ba'zi Samarqand beklari
Ulugʻbekning madrasada mudarrislik qilib, ilmi nujumga berilib




ketganidan norozi. Ular Abdulatifni otasidan koʻra podsholikka
munosibroq deb bilar emishlar. Maxfiy axborotlardan shuni
bilganim uchun Ulugʻbek Mirzoning tinchini oʻylab, Abdulatifni Hirotdan ketkazmay yurgan edim.

— Rost, Abdulatif Ulug“bek uchun ham xatarli. Ruxsat
bering, men borib uni qaytarib olib kelay! — dedi Gavharshod
begim.

Xonayi xosda ikkovlari oʻltirgan edilar. Yoʻgʻ“on gavdalik
Shohruh Mirzo koʻzlari allanechuk yaltirab oʻrnidan turdi.
Gavharshod begim ham joyidan koʻtarildi. Mayin soqol
moʻylovi silliq tarashlangan barvasta Shohruh Mirzo hali ham
xipchabo`ʻy begimni mehr bilan bagʻriga bosdi-da, yuzidan,
koʻzidan oʻpdi:

— Mard ayolsiz, safaringiz bexatar boʻlishi uchun neki
zarur boʻlsa muhayyo qilurmiz!

Oʻsha kuni Shohruhning buyrugʻi bilan Samarqandga chopar yuborildi va Gavharshod begimning yoʻlga chiqayotgani
haqida Ulugʻ“bekka xabar qilindi.

Gavharshod begim qor boʻralab yogʻayotgan sovuq kunda
Hirotdan otliq joʻnab ketdi. Shohruh Mirzo unga yuzdan ortiq
qoʻriqchilar, xizmatchilar, kanizu navkarlar qoʻshib bergan
edi. Begim ot ustida juda toliqsa yoki sovuqdan qiynalib qolsa
uni atrofi kigiz bilan oʻralgan, ichi bir qadar iliq taxtiravonga
olishardi. Sakkiz baquvvat yigit taxtiravonning toʻrt tomonidan
uzun dastalarini yelkalariga qoʻyib, ehtiyot bilan koʻtarib borar
edilar. Bunday holda tez yurib boʻlmas, safar uzoqqa choʻzilar,
oxiri koʻrinmaydigan poyonsiz yoʻllarda soatlar, kunlar juda
sekinlik bilan oʻtar edi.

Taxtiravonda yolgʻiz oʻltirgan Gavharshod begim xotiralarga beriladi. Ana, uning olovli yoshligi. Badavlat tarxonlar oilasida qazi-qarta yeb, qimiz ichib, chavandozlik mashqlarida chiniqib oʻsgan qiz juda tez voyaga yetadi. Unga Sohibqiron Amir
Temurning nazari tushadi. Oʻn olti yoshlik Gavharshodni kenja
oʻgʻli Shohruh Mirzoga munosib koʻradi.

Oʻshanda Shohruh Mirzo ham endi oʻn yetti yoshga kirgan,
lekin harbiy yurishlarda toblanib erta ulg“aygan, yigirma yoshlik
yigitlardek kuchga toʻlgan devqomat oʻgʻlon edi. Gavharshod u




bilan avvallari ham koʻrishgan, dilida olovli hislar uygʻongan
edi.

Toʻy boʻldi-yu, oradan uch oy oʻtmay Shohruh Mirzo
otasining qoʻshinlari safida Isfaxon va Tabriz tomonlarga harbiy
yurishga ketdi.

Homilador Gavharshod begim Samarqandda ekanida Kavkazning Qorabogʻidan, Amir Temurdan farmon keldi. Uvruq deb
ataladigan haram ahli barcha kelinlar bilan Saroymulkxonim
boshchiligida ikki ming qoʻriqchi askar himoyasida Samarqanddan Tabrizga yetib kelishi buyurildi.

Sohibqironning buyrugʻi soʻzsiz bajarilardi. Endi oʻn yettiga
kirgan kelin ikkiqat ahvolda minglab chaqirim masofani yomg£irli
qor-qirovli sovuq kunlarda bosib oʻtib, hut oyida Tabriz yaqinidagi Sultoniyaga yetib borganini hozir eslasa oʻzining chidambardoshiga hayron qoladi. Toʻgʻri, mehribon qaynonasi Saroymulkxonim butun safar davomida unga gʻamxoʻrlik qilib bordi.
Lekin telbalanib oqayotgan Jayxundan oʻtayotganlarida kemaning lapanglab chayqalishidan Gavharshod begimning boshi
aylanib, koʻzi tingani, Eronning Dashti Karbalo deb ataladigan sahrosida qum-boʻronlaridan azob tortgani, Isfaxondan
nari to Sultoniyaga yetguncha togʻ yoʻllarida, tik dovonlarda
qor va yomg£irlar ostida shalabbo hoʻl boʻlganlari... Shunday
uzoq yoʻlni bosib oʻtgan yoshgina kelin navroʻz arafasida
Sultoniyada ajoyib bir oʻgʻil tuqqandi. Yana qanday oʻgʻil —
boʻlajak buyuk daho Ulugʻbek!

Bolaning chillasi chiqqandan keyin Sohibqiron bobosi uni
qoʻliga olib peshonasidan oʻpgani, Gavharshod begimga qimmatbaho kiyimliklar va duru gavhar taqinchoqlar in'om qilgani eng unutilmas voqea tarzida begimning yodida qolgan.

Shohruh Mirzo janglarda jasorat koʻrsatganidan tashqari
oʻn sakkiz yoshida ikki ajoyib oʻgʻilning otasi boʻldi. Uning
Toʻtiniso begim degan ikkinchi xotinidan oʻsha yili yana bir
oʻgʻil tugʻildi. Unga bobosi Ibrohim deb ism qoʻydi.

Tug`ilish bor joyda oʻlim ham boʻlar ekan. Kavkazning
kurdlar yashaydigan bir qal'asi oldida Amir Temurning ikkinchi oʻgʻli Umarshayx bahodirga oʻq tegib halok boʻldi.
Marhumning xotinlaridan biri — Mulkat oqo sakkiz va oʻn




yoshlik ikki oʻgʻilning onasi edi. Amir Temur yigirma olti yoshlik bu kelini va ikki nevarasining begona oilaga tushishini istamadi. Mulkat oqoni Shohruh Mirzoning nikohiga oʻtkazdilar.

Yosh vafot etgan akaning bevasini inisiga xotin qilib berish
odati azaldan bor edi. Sohibqironning katta oʻgʻli Jahongir
Mirzo yigirma yoshida vafot etganda uning ikki oʻgʻliga ona
boʻlgan bevasi Xonzoda begim marhumning inisi Mironshoh
nikohiga oʻtkazilgan edi. Keyin bu nikohdan Xalil Sulton
tugʻilgandi. Lekin Mironshoh Mirzo yoshi oʻzidan katta boʻlgan
sobiq kelin ayasi Xonzoda begimni suymas edi. Yaqin qarindoshga majburan uylantirishning oqibati yomon boʻlishini
Gavharshod begim mana shu eru xotinning misolida koʻrgan.
Mironshoh Mirzo mast boʻlib Xonzoda begimni kaltaklagan
paytlari ham boʻlgan. Xonzoda begim Mironshoh Mirzo ustidan Sohibqiron qaynotasiga shikoyatlar qilib, uning hokimiyatdan chetlatilishiga sababchilardan biri boʻlgani ham
Gavharshod begimga ma'lum edi.

Shuning uchun oʻn sakkiz yoshlik Shohruh Mirzoga yigirma
olti yashar sobiq kelin ayasi Mulkat oqoni majburan nikohlab
berganlarida Gavharshod begim juda qattiq iztirob chekdi, kundoshlik olovida kuyib oʻrtandi.

Ammo yoshlikda kelinsalom qilgan paytidayoq Sohibqiron
qaynotasining irodasiga soʻzsiz boʻysunishini zimmasiga olgani
uchun kundoshlik azoblariga ham chidab berdi.

Mulkat oqo keyinchalik Shohruh Mirzodan bir oʻgʻil koʻrdi.
Otini Suyurgʻ“amish qoʻydilar.

Gavharshod begim Shohruh Mirzoning koʻz ochib koʻrgan
suyukli xotini ekanligi Mulkat oqoga ma'lum edi. Shuning uchun
u Shohruh Mirzodan ortiqcha bir e'tibor talab qilmas,
oʻgʻillari bilan goh Fargʻona vodiysida, goh Balxda Shohruh
Mirzodan yiroqda yashashga koʻnikkan edi.

Sohibqiron qaynotasi Tabrizda ekanida Gavharshod begimning kundoshlik azobini yengillatadigan ajib bir inoyat ham
qildi. Besh yillik harbiy yurish hali davom etayotgani uchun
Amir Temurning oʻzi Tabrizda qoldi-yu, oʻgʻli Shohruh Mirzoni Turonga hokim tayinlab, xotin-bolalari bilan Samarqandga
joʻnatib yubordi.




Shohruh Mirzo yosh boʻlsa ham tadbirli yigit edi. Katta
xotini Mulkat oqoni Umarshayx Mirzodan tugʻilgan oʻgʻli
Iskandar Mirzo bilan Fargʻona vodiysini boshqarishga yubordi.
Yana bir xotini Toʻtiniso begim oʻgʻli Ibrohim Mirzo bilan
Buxoroda yashay boshladi.

Samarqandning mashhur Bogʻi Dilkushosi Ulugʻbek va
Gavharshod begim ixtiyorida qoldi. Samarqand poytaxt boʻlgani
uchun Shohruh Mirzo ham koʻproq shu yerda boʻlar va
Gavharshod begim bilan Bogʻi Dilkushoda yayrab istiqomat
qilar edi.

Begim hayotining shu vaqtgacha boʻlgan eng farahli kunlari
Samarqandda, Bogʻi Dilkushoda oʻtdi. Shohruh Mirzo
Gavharshod begimni davlat ishlariga yaxshi tushunadigan aqlli
va ma'rifatli ayol sifatida ham yaxshi koʻrar, ba'zi murakkab
muammolarni hal qilishda begimning maslahatini olar edi.

Ana shunday maslahatlardan biri Samarqanddan Toshkentga borayotganlarida Jizzax bilan Sirdaryo oraligʻidagi qaqroq
choʻlga suv chiqarish borasida boʻldi. Amir Temir oʻgʻlini
Tabrizdan Samarqandga joʻ“natayotganda:

— El-yurtning mushkulini oson qilgin, adolatli yoʻl tutgin, savob ishlar qilib koʻpchilikning duosini olgin! — deb
nasihat qilgan edi. Shohruh Mirzo Sirdaryoning chap tomonidagi suvsiz choʻlda qiynalib yashayotgan aholining arzu dodini
eshitganda shu nasihatlar uning yodiga tushdi.

— Sardoba qurdirsakmikin? — dedi u Gavharshod begimga.
Gavharshod begim Zarafshon daryosidan chiqarilgan
Dargʻom anhorini uning yodiga soldi.

— Sirdaryoning suvi Zarafshonnikidan ham koʻp, amirzodam, — dedi. — Agar undan Dargʻ“omga oʻxshagan shohariq
chiqarilsa, qancha suvsiz joylar obod boʻlgʻay! Qancha odamlar sizni duo qilgay!

Toshkentga borganlarida Shohruh Mirzo muhandislar va
miroblarni toʻplab, Sirdaryodan choʻlga qarab shohariq qazish
boʻyicha loyiha tuzishni buyurdi. Loyiha toʻrt oyda tayyor boʻldi.
Kuz payti dala ishlari kamayganda daryo boʻyida yashaydigan
minglab odamlar loyihadagi shohariqni qazishga safarbar etil



di. Xalq oʻzi hashar qilib, ishni bir yilda bitirdi. Choʻlga suv
kelib, bogʻ-rogʻlar, obod manzillar paydo boʻlgandan keyin
odamlar yangi shohariqni «Mirzo-ariq» deb atay boshladilar.
Butun choʻl esa Mirzachoʻl nomini oldi.

Shohruh Mirzo va Gavharshod begimning Turonda orttirgan bu tajribalari keyinchalik Xurosonda ham ish berdi.

Qadimgi Marv shahri Chingizxon davridan buyon qumlarga koʻmilib, inson zoti yasholmaydigan xarobazorga aylanib
qolgan edi. Bir yuzu sakson yil, ya'ni sal kam ikki asr kimsasiz
yotgan Marv shahrini qayta tiriltirish uchun Chingizxon buzdirib
tashlagan Murgʻ“ob daryosidagi to“gʻonni qayta tiklash, qumga
koʻmilib qolgan ariqlarni ochib, obihayot keltirish zarur edi.

Shohruh Mirzo otasining saltanatini qayta tiklashga muyassar boʻlgan milodiy 1410-yilda Gavharshod begim unga Marvni
eslatdi:

— Mirzachoʻlda shohariq qazdirganingiz uchun odamlar
sizni haligacha duo qilar ekanlar. Mana hozir xudo sizga shunday ulug“ saltanatni qaytarib berdi. Endi buyuk bir savob ish
qilsangiz...

— Yana qanday ish?

— Hazratim, yana emas. Bu hali hech kim qilmagan betakror jasorat boʻlur. Qadimgi Marv shahrini qayta tiklash...

— Butun bir shaharni-ya?

— Olimu muhandislar tarhini chizib menga koʻrsatdilar.
Mo`ysafid yoshullilar ming-ming savobtalab odamlarni hasharga
boshlab chiqmoqchilar. Murgʻob daryosidagi buzilgan toʻgʻon
qayta tiklansa, xalq oʻzi ariqlarni qumlardan tozalab olgʻay.
Suv borsa Marv qayta tirilgay!

Bu taklif Shohruh Mirzoni qiziqtirib qoʻydi. Chindan ham
buzib tashlangan toʻgʻonni qayta tiklash mumkin ekan. Bu ishga Xurosonning barcha savobtalab olimu muhandislari, quruvchi-yu miroblari jalb etildi. Davlat xazinasidan katta mablagʻlar
ajratildi.

Hirotdagi filxonada oʻn bir yil burun Hindistondan keltirilgan ulkan fillari boʻlib, ularni oʻz filbonlari parvarish qilar edi. Endi shu fillar ham Murgʻob boʻyida ishga tushirildi.
Toʻgʻonga yotqiziladigan ogʻir toshlarni va ulkan sepoyalarni




fillar xartumlari bilan koʻtarib kelib, odamni oqizadigan suvni to“sishga yordam berdilar.

Toʻgʻon bitguncha uzunligi oʻn ikki farsax, kengligi yigirma gaz?, chuqurligi besh gaz keladigan ulkan о"2ап Пат tayyor boʻldi. Bu ishda Turondan Ulugʻbek Mirzo boshlab kelgan
minglab ustalar va yer qazuvchilarning xizmati ham katta boʻldi.
Qazuv ishlariga usta boʻlgan xorazmliklar ham yordamga keldilar. Juda koʻp ishlarni Xuroson xalqi hashar yoʻli bilan amalga
oshirdi.

Bu ulkan ishning boshida Shohruh Mirzoning oʻzi turdi. U
yoʻq paytda Gavharshod begim oʻgʻli Ulugbek Mirzo bilan
barcha ishlarni boshqarib turdilar. Nihoyat, bahorda Navroʻzning
dastlabki kunlarida toʻgʻon ishga tushdi, barcha ariqlarga suv
keldi.

Oʻsha yiliyoq dehqonlar Marv atroflarida besh ming juft
hoʻkiz bilan yer haydab ekin ekdilar, yangi bog`larning tarhini
chizib, behisob koʻp koʻchat oʻtkazdilar. Uy-joylar ham tez
qad koʻtara boshladi.

Ilgarigi obod shahar oʻrnida vayronalar, xarobalar yastanib yotar, faqat Sulton Sanjar maqbarasining devorlari soʻppayib uzoqdan koʻrinardi.

Mana bugun, oradan oʻttiz yil oʻtgandan keyin Samarqandga borayotgan begim Marvga yana kelganda muhtasham
binolar, machitu madrasalarni koʻrib astoydil quvondi. Sovuq
qish kuni boʻlishiga qaramay shaharning eng nufuzli a'yonlari
va yoshullilari begimning sharafiga qoʻylar soʻyib, minglab
odamlarga osh berdilar. Marvni qayta tiklashda Gavharshod begim
Shohruh Mirzoning yonida turib oliyjanob ishlarni qilganini
qayta-qayta eslashib, unga uzoq umr va oq yoʻl tilab qoldilar.
Shahar dorugʻasi begimni Amudaryo boʻyigacha kuzatib qoʻydi.

Onasi kelayotgani haqidagi xabar Ulugʻ“bekka allaqachon
yetib borgan edi. Qor-qirovli qish kunlarida keksa onasi yoʻllarda
qanday azob tortishini koʻz oldiga keltirgan Ulugʻbek barcha
ishlarini tashlab, Samarqanddan Amudaryo boʻyiga qarab

! Farsax — bir tosh, taxminan 6 kilometr.
2? Gaz — taxminan 80—90 santimetr.




shoshildi. Gavharshod begim Marv tomonidan Amudaryoning
chap qirgʻogʻiga yaqinlashguncha Ulugʻbek ham Buxoro va
Qorakoʻl orqali daryoning oʻng qirgʻogʻiga yetib keldi.

U vaqtlarda Amudaryoda birorta koʻprik yoʻq edi. Qishki daryodan otliq oʻtib boʻlmas, suvning sayoz joylari muzlagan,
ahyon-ahyonda muzlar koʻchib, bir-biriga zarb bilan urilardi.
Bu asov daryodan qishda kemada oʻtish ham xatarli, katta
muzlar kemani agʻdarib yuborishi mumkin. Shunday boʻlsa ham
Ulugʻbek mustahkam bir kemaga tushib, onasi turgan chap
qirgʻoqqa oʻtib keldi. Gavharshod begim koʻpdan beri koʻrmagan
oʻgʻlini bag`riga bosganda koʻzlarida quvonch yoshlari yiltiradi.

— Xush kelibsiz, hazrat onajon! Samarqandu Buxoro Sizga peshkash! Narigi qirgʻoqda Abdulatif yo“lingizga poyondoz
toʻshab turibdilar!

— Abdulatif ham keldimi?! Hayriyat!

Yana oʻsha kemaga tushib oʻng qirgʻoqqa oʻtgunlaricha bebosh
to`lqinlar katta-katta muz parchalarini bir necha marta kemaga
olib kelib urdi. Kema chayqalib silkinganida Gavharshod begim
barra poʻstin kiygan Ulugʻbekning baquvvat yelkalaridan ushlab
muvozanat saqlardi:

— Ulug“ oʻgʻlim, toʻngʻich oʻgʻlim, suyangan togʻimsiz! —
deb Ulugʻ“bekni bolalik paytidagidek erkalatib soʻzlardi. Oʻng
qirgʻoqqa kema toʻxtagan joyga chindan ham qip-qizil gilam
poyondozlar toʻshalgandi. Poyondoz chetida xipcha bo`yli
novcha Abdulatif momosini ta'zimu tavozelar bilan kutib oldi.
Gavharshod begim uning egilgan boshini qoʻllari orasiga olib:

— Momosi oʻrgilsin Latifjondan! — deb peshonasidan oʻpdi.

Daryodan oʻtib kelgunlaricha kun kech boʻlgan edi. Shuning uchun daryoning oʻng qirgʻogʻidagi Kalif qoʻrgʻoniga tunagani kirdilar.

Ona, oʻgʻil, nevara shohona dasturxon atrofida xushu xursand suhbatlashib oʻltirganlarida Gavharshod begim Abdulatifga kulimsirab tikildi:

— Amirzoda, siz ham bu yerga kelganingizdan behad shodmen. Samarqandda shuncha kun ota-ona huzurida boʻldingiz. Endi
shu yerdan toʻgʻri Hirotga qayta qolsak hazrat bobongizni ham
quvontirgan boʻlur edik...




Abdulatif boshini egib uzr soʻradi:

— Hazrat momojon, men hali ota-onam diydoriga to`yganim
yoʻq.

— Shundaymi? — deb Gavharshod begim Ulug`bekka qaradi.

— Albatta, qish sovuqlarida sizni yoʻl azobiga qo“`ymasak
yaxshi boʻlardi, — dedi Ulugʻbek. — Biroq butun Turon ahli
Sizni kutib olishga tayyorgarlik ko`rmoqda. Buxoroda, Gʻijduvonda yoʻlingizga koʻz tikkanlar koʻp. Xususan, Mirzo Abdulatifning onalari... keliningiz Husn Nigor begim Samarqandda
sizni intizor boʻlib kutmoqdalar.

Ulugʻbekning uchinchi xotini Husn Nigor xonim Sulton
Xalilning qizi edi. Sulton Xalil Reyda sirli bir tarzda vafot
etgan, bu judolik Xalil Sultonning onasi Xonzoda begimga ham
ogʻir zarba boʻlib tushgan, Husn Nigor besh yoshligida suyukli momosidan ham ayrilib, koʻngli choʻkib oʻsgan edi.
Ulugʻbek uning husniga mahliyo boʻlib uylangan, koʻngli
nozikligini hisobga olib, xafa qilmaslikka intilardi. Husn Nigor
xonim Abdulatifni tuqqandan keyin nufuzi ancha koʻtarilgan.
Chunki hozir Ulugʻbekning katta oʻgʻli Abdulatif taxt vorisi
sanalar, haramda uning onasiga alohida ehtirom koʻrsatilardi.

Gavharshod begim shuning hammasini xayolidan bir-bir
oʻtkazdi-da:

— Mayli, men oʻzim ham Buxoro-yu, Samarqandni sogʻinib
yuribmen, — dedi. — Qadamjoylarni ziyorat qilib, kelinlarimni koʻrib qaytgaymen!

Bu soʻzlardan yengil tortgan Abdulatif qoʻlini koʻksiga
qoʻyib, momosiga minnatdorchilik bildirdi.

Ular ertasi kuni Buxoroga tomon yoʻl oldilar. Bu yerda bir
kun toʻxtab, Chashmayi Ayyubdan suv ichdilar, Bahoviddin
Naqshband maqbarasini ziyorat qildilar.

Buxoro va G`ijduvonda Ulugʻbek qurdirgan muhtasham
madrasalar onasiga juda ma'qul boʻldi. Gavharshod begim bundan besh yil oldin Hirotdan kelganda G`ijduvonda bir kecha
tunab oʻtgan, Abduholiq G`ʻijduvoniyga e'tiqodi borligini aytgan:

— Bolam, Abduholiq G`ijduvoniyga Xizr alayhissalom
oʻzlari ta'lim bergan ekanlar! — degan edi. — Uning ustozi




avliyo Yusuf Hamadoniy boʻlgan. Abduholiq G`ijduvoniyning
maqbaralarini obod qilsangiz boshingizga savob yogʻilgʻay!

Ulugʻbeking oʻzi ham Abduholiq Gʻijduvoniyni buyuk avliyo deb bilardi. Shuning uchun G`“ijduvonda uning nomi bilan
ulkan bir madrasa va maqbara qurdirdi. Gavharshod begim bu
gal G“ijduvonga kelganda madrasani koʻrib behad quvondi.
Ulugʻbek Abduholiq G`ijduvoniy maqbarasi oldida onasi sharafiga
jonliq soʻydirdi, doshqozonlarda palov damlatib, minglab
odamlarga xudoyi osh torttirdi.

Buning hammasi uchun Gavharshod begim oʻgʻlidan astoydil minnatdor boʻldi. Ayollar odatiga binoan azonda oftob
chiqmasdan oldin Abduholiq G`ijduvoniy maqbarasiga ziyoratga
kelib, tilovat qildi:

— Ilohim shu maqbarani qurdirgan oʻgʻlim Ulugʻbekni parvardigor panohida asrasin, Hazrat Abduholiq G“ijduvoniyning
arvohlari doim unga madadkor boʻlsin, nevaram Abdulatifga
xudo insofu qanoat bersin, ota-bola doim bir-biriga mehru oqibatlik boʻlsin! — deb yuziga fotiha tortdi.

Samarqandga borguncha yana necha marta toʻxtagan boʻlsalar,
hamma joyda Gavharshod begimni «Mahdi Ulyo» — «Avliyo
ona» deb e'zozlashar, xususan ayollar uning duosini olishga
intilishar, begimning kiyimlariga tegib qolgan qoʻllarini
koʻzlariga surtib oʻpishar edi. Samarqanddagi e'zoz-ikromlar
bundan oʻn chandon baland boʻldi. Ulugbek va unga yaqin
odamlarning issiq mehri tufayli qish sovuqlari ham Gavharshod
begimning xayolidan uzoqlashib ketdi. Ulug“bek Koʻhak togʻi
etagidagi Bogʻi Maydonda goʻzal Xitoy chinnilari bilan ziynatlagan ikki qavatlik koʻ“shkda onasi sharafiga katta qabul marosimi oʻtkazdi. Marosimda Gavharshod begimning barcha kelinlari, shaharning aslzoda ayollari ham ishtirok etdilar. Ziyofatdan
soʻng hammalariga sarupolar ulashildi. Gavharshod begimning
oʻziga olmos koʻzli uzuklar, xitoyi chinnilar, zardo“zi qabolar
taqdim etildi.

Mehmonlar tarqagandan soʻng yuqori oshiyonning ochiq
sahnida Ulugʻbek bilan Gavharshod begim birpas osmondagi
yulduzlarni tomosha qilib, soʻzlashib turdilar.

Osmon ochiq, ayozli tunda yulduzlar charaqlab koʻrinardi.




— Hazrat onajon, yodingizdami? — де Шиа "беК. — Меп
uch-toʻrt yoshlik bola ekanimda Hamza Ibn Ali degan qissaxonim bor edi.

— Ha, ha uzoq Sultoniyada Tabriz tomonda Hamzani Sohibqiron bobongiz Sizga qissaxon qilib tayinlagan edilar.

— O`sha Hamza Ibn Ali menga osmondagi yulduzlar haqida
gʻaroyib rivoyatlar aytib bergani hanuz yodimdan chiqmaydi.
Men hozir Abdulatifga ilmu nujumdan saboq bermoqdamen.
Farzandlar osmon jismlaridagi sobitlikdan, tartibu muvozanatdan ibrat olmoqlari kerak.

— Ulugʻ kashfiyotlar qilibsiz, bolam, xudoyim sizni yomon koʻzdan asrasin. Osmonda Allohning pardoyi asrori bor.
Siz bu pardani ochaman deb urinmang, parvardigorning qahri
kelgay. Ehtiyot boʻling!

— Xoʻp, hazrat onajon! Siz xavotir boʻlmang.

— Hirotda bizga Hoqoni Sayyid muntazirlar. Endi Abdulatifni olib qaytishim zarur.

Ammo Abdulatif Hirotga qaytishni istamasdi. Gavharshod
begimday mashhur momo arazlab ketgan nevarasining ketidan shuncha yoʻl bosib kelgani Samarqanddagi beku a'yonlarning koʻzi oldida Abdulatifning obroʻsini oshirgan, nufuzlik
amirlar uning sharafiga har kuni ziyofatlar berishmoqda edi.

Abdulatifning onasi esa yolgʻiz oʻgʻlini o`zidan uzoqlashtirishni istamas, goh Gavharshod begimga, goh Ulugʻ“bekka iltijolar qilib, Abdulatifni Samarqandda qoldirishni soʻrardi.

Gavharshod begim Ulugʻbek bilan yakkama-yakka suhbatlashganda ovozini pasaytirib dedi:

— Hazrat otangiz aytib yubordilar, «Abdulatif Samarqand
beklarining qutqusiga uchib, otasining taxtiga tajovuz qilishi
mumkin» dedilar.

— Nahotki? — Ulugʻbek bu soʻzlarga uncha ishonmadi.

— Shoh oʻgʻlim, Abdulatifni men yoshligidan bilurmen.
Uning tabiatida yomon bir beqarorlik bor. Koʻzlarida burgutning
koʻzlarini eslatadigan qattiqlik sezamen. Men sizning bolaligingizni
ham yaxshi eslaymen. Sizda ulug“ iste'dodlarga boʻladigan
nekbinlik, mayinlik ustun edi. AMmo oʻgʻlingiz boshqacha...

— Ya'ni, qandoq... boshqacha?




— Toʻgʻri, Abdulatif juda botir yigit. Uning dovyurakligi
menga Xalil Sultonni eslatadir. Onasi Husn Nigor xonim Xalil
Sultonning qizi emasmi? Irsiy xislatlar ona tomondan ham
oʻtar ekan-da. Botirligi yaxshi. Lekin botirlik ham aqlu iroda
bilan idora etilmasa boʻlmas ekan. Xalil Sultonning fojiasiga botirligini oʻz aqli bilan idora etolmagani sabab boʻldi.

Ulugʻbek onasining bu fikriga qoʻshildi:

— Botirlik aql bilan yoʻlga solinmasa odamni hovliqma qilib
qoʻyishi mumkin, — dedi Ulugbek. — Men ham oʻgʻlimiz
Abdulatifda hovliqmalik, dovdirlikka oʻxshash bir xislat borligini sezamen. Ilohim Xalil Sulton fojiasidan xudo bizni asrasin!

— Xudoyi Taolo ehtiyotni unutmagan bandalarini asragay, shoh oʻgʻlim! Abdulatif oʻzini tutib olguncha uni yomon
beklarning qutqularidan ehtiyot qilaylik. Samarqandda qolsa,
uni sizga qarshi biron fitnaning girdobiga tutishlari mumkin.
Shuning uchun hazrat otangiz Abdulatifni Hirotda oʻz yonlarida tarbiya qilmoqchilar. Harbiy vazoratda unga kattaroq lavozim bermoqchilar. «Balki panjhazora! lavozimini berurmiz»
dedilar.

Bu gaplardan keyin Ulugʻbek Abdulatifni Hirotga qaytarishga
rozi boʻldi va xotini bilan oʻgʻlini shunga koʻndirdi. Qish chillasi hali chiqmagan edi. Ulugʻbek onasi bilan oʻgʻlini yana
Amudaryo boʻ`yigacha kuzatib keldi. Soʻng uchovlari kemaga
chiqishdi. Daryoda muzlar harakati yanada xatarli tus olgan.
Ulugʻbek onasi bilan oʻgʻlini Amudaryoning oʻng qirgʻogʻiga
oʻtkazib, Hirotga kuzatgandan soʻng yana koʻchma muzlar
zarbasidan silkinib lapanglab borayotgan kemada oʻng qirgʻoqqa
qaytib ketdi.

Bu hodisaning guvohi boʻlgan odamlar podshoh oʻg£il bilan malika onaning bir-birlariga talpinib, arazchi Abdulatif uchun
jon kuydirib, qahraton sovuqlarda shuncha uzoq yoʻl bosganlarini, xususan, Ulugʻbek onasining hurmati uchun Amuday
xatarli daryoning u qirgʻ“ogʻidan bu qirgʻogʻiga qish chillasida

! Panjhazora — beshming boshi, ya'ni qoʻshin boshligʻi, armiya generali.




bir emas, toʻrt marta oʻtganini hayotda kam uchraydigan bir
mehru oqibat timsoli deb ta'riflar edilar. Bu ta'riflar Shohruh
Mirzoning qulogʻiga ham yetib bordi. Shohruhning topshirig`iga
binoan Mirzo Alauddavla Hirotning eng e'tiborli arkoni davlatlari bilan birga Gavharshod begimga peshvoz chiqib, u bilan
Abdulatifni ikki kunlik yoʻlda kutib oldilar.

Abdulatif va Alauddavla yarashgan boʻlib, quchoqlashib
koʻrishdilar. Ammo bu yarashish ketidan qonli olishuvlar kelishini hali hech kim bilmas edi...

SHOHLARGA FIDO MALIKA

Shohruhday podshohning malikasi-yu, Ulug“bekday yana
bir hukmdorning onasi boʻlish tashqaridan qaraganda Gavharshod begimga faqat saodat va farogʻat keltiradiganday
koʻrinadi. Lekin bu shohona hayotning zamirida ziddiyatlar va
xavfu xatarlar shu qadar ko`pki, ulardan ogoh begim doim
ehtiyot va sergak boʻlishga intiladi.

Begimning sergakligi va aqlu farosatini yoqtiradigan Shohruh Mirzo davlat ishlarini xotinidan sir tutmaydi. Mana, qirq
yildirki, qayerda qanday ogʻir vaziyat yuz bersa, uni bamaslahat bartaraf etish uchun begimni uzoq safarlarga birga olib
ketadi.

Harbiy yurishlarda Gavharshod begimning Soʻfi Tarxon,
Ahmad Tarxon, Uvays Tarxon degan aka-ukalari podshoh va
uning malikasiga eng sadoqatli qoʻriqchilar boʻlib xizmat qiladi.

Xurosonga Tabriz tomonlardan bostirib kirgan qora qoʻyunli
turkmanlar tajovuzi paytida xiyonatchi beklar kechasi Shohruh bilan Gavharshod begim uxlab yotgan chodirga oʻq
yog`dirib, suiqasd uyushtirdilar. Voqeadan vaqtida xabar topgan Soʻfi Tarxon boshliq qoʻriqchi askarlar oʻsha kecha Shohruh va Gavharshod begimni bir oʻlimdan saqlab qoldilar.
Saidxoʻja nomli fitnachi bek va uning tarafdorlari o“z tajovuzlarining qurboniga aylanib nobud boʻldilar.

Gʻarbiy viloyatlarda, Sultoniya va Tabriz tomonlarda mudom qonli urushlarga sabab boʻlib kelgan Qora Yusuf Amir




Temurga tutqich bermay qutulib ketgan edi. Keyinchalik Qora
Yusufning odamlari Sohibqironning uchinchi oʻgʻli, Shohruhning akasi Mironshohni oʻldirgan edilar.

Oradan ancha vaqt oʻtib, milodiy 1420-yilda qulay vaziyat
vujudga kelganda Shohruh Mirzo akasining kushandalariga qarshi
qoʻshin tortdi. Bu xatarli yurishga Gavharshod begimni ham
birga olib ketdi.

Qora Yusuf Shohruh bilan hayot-mamot jangiga shaylana
boshladi. Biroq urush boshlanishidan bir kun oldin xudoning
qudrati bilan keksa Qora Yusuf oʻz chodirida yosh xotinining
xobgohida toʻsatdan vafot etdi. Bu oʻlim Qora Yusuf tarafdorlarini shunday sarosimaga soldiki, ular qarshilarida tahdid solib
turgan Shohruh qoʻshinidan vahimaga tushib, sarkardalari Qora
Yusufning chodirda qolgan jasadini tashlab qochdilar. Murda
bilan yolgʻiz qolgan yosh beva ayol shu atrofdagi qarindoshurugʻlarini yordamga chaqirish uchun ketganda allaqanday
ochko`z talonchi oʻlib yotgan Qora Yusufning yirik yoqut qadalgan oltin sirgʻ“asini qulogʻidan tezda chiqarib ololmagach, eti
bilan birga kesib olib ketadi.

Qora Yusufning oʻgʻillari koʻp edi. Shohruh oraga odam
qoʻyib, uning Abusayid degan aqlli oʻgʻli bilan murosa yoʻlini
topdi. Urushni yarashga aylantirib, Qora Yusufga azaldan ota
meros boʻlgan yerlarni shu Abusayid ixtiyorida qoldirdi. Amir
Temurga qarashli boʻlgan viloyatlar esa yana Shohruh Mirzo
qalamraviga oʻtdi.

Ochiqchasiga olib borilgan olishuvlarda Shohruh Mirzoni hech
kim yengolgan emas. Amir Temurga munosib oʻg£il sifatida u
birorta jangda magʻlub boʻlmagani va qirq yildan buyon yelkasi
yer koʻrmay kelayotganidan Gavharshod begim iftixor qiladi.

Ammo Shohruhni janglarda yengolmagan gʻaddor dushmanlar maxfiy yoʻllar bilan yana unga qarshi fitnalar va suiqasdlar uyushtirdilar.

Shohruh ellik yoshga kirgan yili qishda jangari hurufiylar
mazhabiga mansub boʻlgan aqidaparast Ahmad Lurning zimdan tayyorlanib qilgan suiqasdi kutilmagan hodisa boʻldi. Juma
kuni edi. Musulmonchilik farzlarini astoydil ado etadigan Shohruh Mirzo doim juma namozini Hirotning jome masjidiga borib




oʻqir edi. Suiqasd boʻlishidan oldingi kechada Gavharshod begim
yomon bir tush koʻrgan ekan. Begimning tushida Shohruh Mirzo
otliq oʻtib borayotgan tor bir koʻchaning paxsa devori toʻsatdan
uning oti ustiga agʻdarilib tushgan edi.

Ertasi kuni Shohruh juma namoziga otlanayotganda begim
uni qaytarmoqchi boʻldi. Tushiga kirgan hodisani unga aytib
berdi-da:

— Shu bugun juma namozini uyda oʻqiy qoling, dilim bezovta boʻlyapti! — dedi.

— Dilingiz bezovta boʻlsa miskinlarga sadaqa bering, — dedi
Shohruh Mirzo. — Men juma namoziga bormasam gap-soʻz
koʻpaygay!

Shohruh namozdan soʻng masjid hovlisiga chiqayotganda
chakmon kiygan bir namozxon qoʻlida oʻram qilingan oq qogʻoz
bilan shoshilib uning qarshisidan chiqdi. Shohruh qogʻozni
koʻrib, «arizadir» — deb oʻylaydi-yu, yonidagi mulozimiga
«oling!» degan ishorani qildi.

Ammo o`ram qilingan qog`ozning ichiga oʻtkir pichoq yashirilgan ekan. Ahmad Lur chapdastlik bilan pichoqni Shohruhning qorniga urdi. Qoʻriqchi navkar shoshib himoyaga kelganda, Ahmad Lur unga ham pichoq sanchdi. Ogʻriqdan ingragan Shohruh qoʻrchiboshiga:

— Ablahni daf qiling! — deb xitob qildi. Qoʻrboshi qilichini sugʻurib, Ahmad Lurni shu yerning oʻzida chopib tashladi.
Masjid sahniga toʻshalgan marmar toshlar uning qoniga boʻyaldi.

Pichoq Shohruhni qornidan yarador qilgan, uning rangi
oppoq oqarib ketgan edi. Qoʻrchiboshi:

— Hazratim, taxtiravon chaqiraylikmi? — deb soʻradi.

Shunda qoʻrchiboshi Feruzshoh bir andishani oʻrtaga tashladi:

— Masjidga otliq kelgan hazratim taxtiravonda qaytsalar...
turli ovozalar tarqalgay... fitnachilar bosh koʻtargay!

Shohruh ham shuni oʻylab, zaif tovush bilan:

— OL... keltiringlar! — dedi.

Uning yarasiga pilta qoʻyib, beli bilan qornini mahkam
bogʻladilar-da, bir amallab otga mindirdilar.

Pichoq zarbidan qoringa qon quyilish xavfi qanchalik kuchli
boʻlmasin, Shohruh Mirzo ogʻriqqa chidab, butun irodasini




ishga solib, saroyga otliq yetib bordi. Uni otdan tushirganlarida
qadam bosolmay hushidan ketdi.

Erining hayoti qil uchida turganini sezgan Gavharshod begim darhol xos tabiblarni chaqirtirdi. Ikki kecha-yu, kunduz
uning hayotini saqlab qolish uchun kurashdilar. Jarrohlar qorinni
ochib, ichakning pichoq kesgan joyini tikdilar. Ichga quyilgan
qonni tozalash ham juda mashaqqatli boʻldi. Shohruh Mirzo
bu ishlar davomida goh ogʻriqdan ingrar, goh hushidan ketib
alahsirar, Gavharshod begim uning butun azobini oʻzi boshidan
kechirayotganday qiynalardi. Eri sal oʻziga kelguncha tinim bilmay hakimu tabiblarga qarashdi. Davlat ishlarini ham Shohruh
Mirzo nomidan oʻzi boshqarib turdi. Vaziri a'zamga buyurib,
Ahmad Lurning ketida turgan Azd va Astrobodiy degan aqidaparastlarni tuttirdi. Din niqobi ostida hokimiyatni egallamoqchi boʻlgan bu gʻ“alamislar ayovsiz jazolandi.

Podshohning hayoti saqlab qolingani va uning sogʻaya boshlagani shukronasiga Hirot, Samarqand, Balx va boshqa shaharlarda el-yurtga xudoyi oshlar berildi, beva-bechoralarga xayruehsonlar ulashildi, soliq toʻlashda qiynalib qolgan dehqon va
hunarmandlar roʻyxatga olinib, ularning boqimanda qarzlaridan voz kechildi.

Ogʻir xastalik sababli Shohruh Mirzo bir oydan ortiq koʻrpatoʻshak qilib yotdi. Uning yarador boʻlgani haqidagi xabar
toʻrt tomonga tarqalib, Dashti Qipchoqlarga ham yetib borgan
boʻlsa kerak. Qulay paytni poylab yotgan g“animlar koʻp oʻtmay
Turonning shimoliy hududlariga bostirib kirdilar.

Bosqinchilarga Chingizxon avlodlaridan boʻlgan Baroq
oʻgʻlon boshchilik qildi. Ular Sirdaryo boʻyidagi Sig“noqni egallab, Turkiston shahriga tahdid solayotganligi haqida Ulug“bekka
shoshilinch xabarlar keldi.

— Nonkoʻr Baroqxon! — deb Ulugʻbek bu yigitga qancha
yaxshiliklar qilganini esladi.

Baroq oʻgʻlon bundan sakkiz yil burun Oq oʻrda! xonlaridan
yengilib, Ulugʻbek huzuriga qochib kelgan edi. Unga sadoqat izhor

! Oq o'rda — Sirdaryo boʻyida hozirgi Qizil Oʻrda shahri va uning
atroflarida joylashgan.




qilib yalingan, Ulugʻbek yordamida Oq oʻrdada oʻz mavqeyini
qayta tiklagan edi. Shunda Ulug`bek unga Toʻxtamishni eslatgandi.
«Sohibqiron bobom qilgan yaxshiliklarga yomonlik bilan javob
bergani uchun Toʻxtamish yer bilan yakson boʻldi, siz unga
oʻxshamang!» deb Baroq oʻgʻlonni ogohlantirgan edi. Baroq oʻgʻlon
besh-olti yil davomida bir necha marta Ulugʻ“bekka elchilar,
sovgʻalar yuborib, uning hurmatini joyiga qoʻyib yurdi. Endi Shohruh Mirzo yaralanib yotib qolgan paytda Ulugʻbekni «himoyasiz
qoldi» deb o`ylasa kerak, olchoqlarcha tajovuz boshladi.

Ulugʻbek Baroq oʻgʻlonga qarshi jangga chiqmoqchi
boʻlayotgani haqida xabar kelgach, Gavharshod begim endi
oʻgʻli uchun iztirob cheka boshladi. Chunki bu gal Shohruh
Mirzo oʻgʻliga yordamga yetib bora olmas edi. Uning yarasi tuzalgan boʻlsa ham, me'da ichida ichakning tikilgan joyi ortiqcha
zoʻriqishdan ochilib ketishi va ichga yana qon quyilishi mumkin
edi. Tabiblar shuni aytib, «besh-olti oygacha zinhor harbiy
yurishlarga bormasinlar» deb ta'kidlamoqda edilar. Shohruh Mirzo
Gavharshod begim bilan maslahatlashib, Ulugʻ“bekka Hirotdagi inisi Jo“qiy Mirzoni oʻn ming askar bilan ko“makka yubordilar. Maxfiy axborotlarga qaraganda, Baroq oʻgʻlon Sig'noqni
oʻn ikki ming askar bilan bosib olgan edi.

Samarqandda Ulugʻbek yigirma ming askar toʻplagan ekan.
Hirotdan Joʻqiy Mirzo oʻn ming qoʻshin bilan borsa, ogʻa-ini
Baroqxon ustidan gʻalaba qilishlari mumkindek tuyulardi.

Bundan bir necha yil oldin Ulugʻbek inisi bilan Issiqkoʻl
tomonlardan Fargʻona vodiysiga tajovuz qilib kelgan moʻgʻul
xonlarini tor-mor qilib gʻalabaga erishgan va buni Jizzaxdan
beridagi Ilon oʻtar togʻlari ustidagi toshga maxsus bitik tarzida
yozdirgan edi. Shoyadki bu gal ham ogʻa-ini oʻgʻillar birlashib, Baroqxon tajovuzini bartaraf etsalar, deb umid qilardi
Gavharshod begim.

Ulugʻbek oʻttiz ming qoʻshin bilan Turkistondan oʻtib,
Sig'noqqa yaqinlashganda Baroq oʻgʻlon unga bas kelolmasligini tan olganday boʻlib elchi yubordi. Bir vaqtlardagidek
Ulugʻ“bekka sadoqat izhor qilib, qimmatbaho sovgʻalar peshkash etdi. Bir hafta ichida bor qoʻshinini Turon hududidan
olib chiqib ketishga va'da berib, sulh taklif qildi.




Soʻzga usta elchilar Ulugʻ“bekka «biz bir xalqmiz, hazratim, — deyishdi. — Tilimiz bir, dinimiz bir, Baroq oʻg“londan
gunoh oʻtgan boʻlsa bir marta kechiring, behuda qon toʻkilmasin, tavba-tazarru qilib, bosh egib keldik!»

Ulugʻbek inisi va nufuzli a'yonlari bilan kengashib, axiyri
«egilgan boshni qilich kesmas» dedi-yu, sulh tuzishga rozilik
berdi. Faqat Baroq o`gʻlonga bor qoʻshinini Turondan olib
chiqib ketish uchun bir hafta emas, uch kun muhlat berdi.
Elchilar Sig“noqqa borib-kelib, Baroq oʻgʻlon bu muhlatga
ham rozi boʻlganligini bildirishdi.

Bu voqealar hut oyining oxirlarida Navroʻz arafasida
boʻlmoqda edi. Ulugʻbek va uning beku navkarlari «endi urush
boʻlmagay, Navroʻz oʻzi urushni yarashga aylantiradigan
bayram!» deyishib bayram tayyorgarligini koʻra boshlaydilar.

Ulugʻbek qoʻshini pasti baland tepaliklar orasini qarorgoh
qilgan edi. Bu qarorgohni qoʻriqlash uchun ajratilgan Xoʻja
Yusuf va Murod Qavchin degan beklar «ertaga bayram!» deyishib, rosa ichishadi, mast boʻlib uxlab qolishadi. Ulardan
ibrat olgan qoʻriqchi navkarlar ham pinakka ketishadi.

Ulugʻbekning oʻzi esa oʻsha kecha bahorgi tengkunlik boshlanganidan foydalanib, «Ziji Koʻragoniy»ga zarur aniqliklar
kiritish bilan band boʻladi. Buning uchun Samarqanddan charm
g'ilofga oʻrab, aravada ehtiyot qilib olib kelingan asboblarni
baland bir tepalikka oʻrnatadi.

Choʻl osmoni xuddi gumbazning oʻzi edi. Atrof ochiq
boʻlgani uchun osmonning ufqqa tutashgan butun aylanasi juda
aniq koʻrinardi. Yulduzlar yirik-yirik va behad ravshan charaqlab
turardi.

Shogirdi Ali Qushchi yordamida Ulugʻbek oʻsha kecha
yulduzli osmonda ancha yangiliklar kashf qildi. U oʻz zijining dastlabki tarhida Abdurahmon Soʻfiy zijiga asoslanib,
Surayyo yulduzlarini oltita qilib koʻrsatgan edi. Hozir usturlab orqali bu yulduzlar toʻpi oltita emas, toʻqqizta ekanini
aniqladi. Hut yulduzlari turkumida esa yana ikki yulduz Soʻfiy
koʻrsatgan oʻn ikkinchi burjda emas, balki Hamal yulduzlari
joylashgan qoʻshni burjda ekanini ham Ulugʻbek shu kecha
kashf qildi.




Falakiyot ilmining tarixiga kiradigan yangi kashfiyotlar qilingani Ulug“bekni behad quvontirar va hayajonga solardi.
Yulduzlari charaqlagan osmon ostida Baroq oʻgʻlonday manfur
dushman uni gʻaflatda qoldirib toʻsatdan hujum qilishi mumkinligi xayoliga kelmasdi.

Sahar palla yov bostirib kelganda mast uyqudan choʻchib
uygʻongan Ulugʻbek nima hodisa boʻlganini dafatan tushunmadi. Dahshatli qiyqiriq, baqiriq va ur-surlar orasidan inisi
Jo“qiy Mirzoning ovozi eshitildi:

— Hazratim, olchoq Baroq oʻgʻlon sulh tuzib bizni aldagan ekan! Turing tezroq!.. Yogʻiy bosdi!

Kiyinib, otlanib chiqqunlaricha fursat boy berildi. Oʻttiz
ming qoʻshin saflanishga ulgurmay, choʻl boʻylab tumtaraqay
boʻlib qocha boshladi, Ulugʻbek ham inisi va qoʻriqchi navkarlari bilan chekinishga majbur boʻldi.

Baroq oʻgʻlon olchoqlik bilan erishgan g`alabasidan quturib, Ulug“bekni Toshkentgacha ta'qib etib keldi. Uning askarlaridan katta bir qismi yoʻlida uchragan shaharu qishloqlarni
talab, Samarqandga yaqinlasha boshladi.

Bu voqealar xabari bahorning savr oyida Hirotga yetib bordi.
Shohruh Mirzo endi tabiblarning soʻziga ham quloq solmay,
harbiy yurishga otlandi. Erining sogʻlig'idan va Turondagi
oʻgʻillarining ahvolidan xavotirga tushgan Gavharshod begim
Shohruh Mirzo bilan birga yoʻlga chiqdi. Goh otliq, goh taxtiravonda va mahofada yoʻl yurib, Amudaryoga Termiz tomondan
yaqinlashdilar.

Ota-onasi kelayotganidan choparlar orqali xabar topgan
Ulugʻbek Toshkentdan Termizgacha shitob bilan yetib borib,
ularni daryo boʻyida kutib oldi.

Shohruh katta qoʻshin bilan kelayotganini eshitgan Baroq
oʻgʻlon u bilan urushishga jur'at etolmay, Dashti Qipchoqqa
chekindi. U yerda ham koʻp turmay, yangi oʻljalar tamaida
Qashqar tomonlarga bostirib bordi.

Buni eshitgan Shohruh Mirzo Andijon va Oʻsh orqali
Qashqar xoni Shermuhammadga bir necha ming kishilik askarni koʻmak qilib yubordi. Ikki tomondan Baroq oʻgʻlonga hujum
qilgan lashkarlar uning qoʻshinini qurshab olib tor-mor qildilar.




Baroq oʻgʻlonning oʻzi asir tushdi. Shermuhammadxon uning
boshini kestirib, Samarqandda turgan Shohruh Mirzoga berib
yubordi.

Ulugʻbekning yaxshiliklariga shuncha yomonliklar bilan javob
bergan razil dushmanga qasos qaytgani koʻpchilikni mamnun
qildi. Lekin Sigʻnoq yaqinida dushman hiylasiga aldanib, behuda
halok boʻlgan beku navkarlarning yaqinlari arzu dod qilib yurar
edilar. Shohruh Mirzo bir oycha Samarqandda turib, Sig'noqda
halok boʻlgan sipohilarning oilalariga ta'ziya bildirdi va nafaqalar belgiladi. Ayni vaqtda, yov hujum qilgan kuni kechasi
qorovullikda sergak turish oʻrniga ayshu ishratga berilgan Xoʻja
Yusuf va Murod Qavchinlarni choʻp yasoq jazosiga buyurdi.

Voqeaning boshqa tafsilotlarini ishonchli odamlardan surishtirib bilgan Shohruh Mirzo Ulug“bekdan ham xafa boʻlib,
bir necha kun u bilan soʻzlashgisi kelmay yurdi. Nihoyat,
oʻgʻlini Koʻ“ksaroydagi xonayi xosga chaqirtirib, taxt qarshisida
tikka qilib qoʻydi-da:

— Baroqxon bilan urushda necha ming kishi halok boʻldi? —
deb soʻradi.

— Hazratim, ikki ming...

— Ana shu minglarning uvoli, avvalo, sizning zimmangizga
tushadir! Siz bosh sarkarda edingiz. Harbiy holatda hushyor
turish oʻrniga tuni bilan osmondagi yulduzlarga tikilib rasad
bog`labsiz!

— Rost, hazrat otajon, mendan oʻtdi. Baroq bizni gʻaflatda
qoldirish uchun sulh taklif qilib hiyla ishlatganini sezmay qolibmen!

— Xayolingiz qoʻshin taqdiri bilan band boʻlganda sezar
edingiz! Sizda aqlu farosat yetarlik! Lekin siz... Samarqandda
ilmi nujum bilan band boʻlganingiz ozlik qildimi? Jang arafasida
faqat qoʻshin taqdirini oʻylash sizning burchingiz emasmidi?

— Men gunohkorman, behuda halok boʻlganlarning ruhlari
oldida vijdonim azobdadur! Lekin menga olimlik dardini taqdir
ravo koʻrgan ekan... Ne qilay? Bir yilda bir keladigan Navroʻziy
tengkunlik oʻsha kechaga toʻgʻri keldi. Homilador onaning
to`lgʻogʻiga oʻxshash bir ilhomni toʻ“xtatolmadim. Yangi kashfiyotlar qilindi...




— Xoʻp, Siz olimsiz. Men ilmi nujumni ehtirom qilurmen.
Agar taqdiringiz butunlay ilmga bogʻlangan boʻlsa, unda taxtdan voz keching! Axir ikki tarvuz bir qoʻltiqqa sig“magay!

Bu soʻzlarni aytish otaga ham oson emasligini, suiqasddan
keyin u tabiblar nazorati ostida qattiq parhez bilan ovqatni
kam yeb ozib, burishib qolganini, qorniga sanchilgan pichoq
yarasining asoratlari hali butunlay ketmaganini Ulugʻbek otasining sargʻayib qolgan yuziga qarab sezdi.

— Hazrat otajon! Samarqand taxtini siz menga inoyat qilgan edingiz. Hayotim xavf ostida qolganda siz necha bor meni
qutqarib qoldingiz. Mana, bu gal ham boshimga ogʻir kun
tushganda bemor bo`lishingizga qaramay yetib kelib, mal'un
Baroqxondan mening qasdimni olib berdingiz. Buning hammasi uchun men sizdan umrbod minnatdormen. Agar 512 10zim koʻrsangiz, mayli, men qolgan umrimni faqat ilm dargohida oʻtkazay, taxtga boshqa farzandingiz munosibroq boʻlsa,
men bunga soʻzsiz rozimen!

Shohruh Mirzo istehzoli kulimsirab:

— «Qolgan umrim» emish! — dedi. — Hali qirq yoshga ham
kirganingiz yoʻq... Umringiz uzoq boʻlsin, mirzam! Ammo
oʻzingiz rozi boʻlganingiz uchun, biz Samarqand taxtiga boshqa
nomzod izlab koʻraylik...

Shohruh Mirzo oʻsha kuni Hirotga chopar yuborib,
Ulugʻbekning inisi, Xurosonda vaziri a'zam boʻlgan Boysunqur Mirzoni Samarqandga chaqirtirdi.

«Ulugʻbek taxtdan chetlatilarmish!» degan ovozalar ogʻizdan-ogʻizga oʻtib, madrasa va rasadxonalarga ham yetib bordi.
Tojdor homiylaridan ajralish Qozizoda Rumiy, Gʻiyosiddin
Koshiydek allomalarni, Ali Qushchi va Mirim Chalabi kabi
shogirdlarni ma'yus qilib qoʻydi. Gʻiyosiddin Koshiy bundan
oʻn yil burun Hirotda Shohruh saroyida xizmat qilgan va uning
topshirigʻi bilan ilmi nujum tarixiga oid kitob yozib bergan edi.
U shuni Shohruh Mirzoga eslatib, Qozizoda Rumiy bilan birga
podshoh qabuliga kirishga urinib ko`rdi. Ammo Shohruh Mirzo
bir haftagacha ularni qabul qilmadi.

Mudarrislar Shohruh Mirzoning Gavharshod begim bilan
birga Bogʻi Dilkushoda istiqomat qilayotganini eshitgan edilar.




Ular Shohruhning nomiga maktub yozib, uni Obirahmat
boʻyidagi rasadxonaga taklif qildilar. So`ng Bogʻi Dilkushoga
borib, Shohruh Mirzo huzuriga kirishga yana bir urinib koʻrdilar.
Bunga muyassar boʻlolmaganlaridan soʻng Dilkusho bogʻidagi
Gavharshod begim huzuriga kirib, maktubni unga topshirib qaytdilar.

Shu kunlarda Gavharshod begim ikki oʻt orasida qolgandek
kuyunib yashamoqda edi. Chunki Shohruh Mirzo begim bilan
maslahatlashmay Hirotga, Boysunqur Mirzoga chopar yuborgani soʻnggi paytda podshoga hirotlik amiru a'yonlarning ta'siri
kuchayib ketganidan dalolat berardi. Ular Boysunqur Mirzoni
Samarqand taxtiga oʻtqazib, Turonni Xurosonga butunlay qaram qilishni istar edilar.

Lekin Amir Temur, poytaxti Samarqand Xurosonga hech
qachon qaram boʻlgan emas. Agar zoʻrlik bilan qaram qilishga
urinsalar ikki orada urush boshlanishi mumkin. Nahotki Shohruh Mirzo shuni sezmasa?

Ulugʻbek yigirma toʻrt yildan buyon Samarqand hukmdori
boʻlib turibdi. Bu yillar davomida qancha xayrli ishlar qilgan
boʻlsa, yomonlarga jazo berib, shuncha dushman ham orttirgan. Agar u taxtdan tushirilsa, dushmanlari Ulugʻbekning joniga qasd qilishmaydimi?

Hirotni tashlab, Samarqandga hukmdor boʻlib kelish
Boysunqur Mirzo uchun ham yomon oqibatlar bilan tugashi
mumkin. Boysunqur shoirtabiat yigit, bazmlarni yaxshi koʻradi.
Hirotning eng yetuk madaniy kuchlari Boysunqur Mirzo atrofiga
yig'ilgan. U Firdavsiy «Shohnoma»sining parchalanib yo`qola
boshlagan barcha qismlarini bir joyga yigʻdirgan va uning mukammal matnini yaratish ishiga bosh boʻlgan alloma. Lekin
soʻnggi yillarda Boysunqur Mirzo mayxoʻrlikka odatlangan.
Gavharshod begim bu oʻgʻlining salomatligi zaifroq ekanini
bilar, shuning uchun Hirotda ota-onalari uni ortiqcha may bazmlaridan ehtiyot qilib yurar edilar. Endi agar Boysunqur Samarqandga kelsa, ota-onadan yiroqda mayxo`rlikka berilib, davlat ishini ham, oʻz salomatligini ham barbod berishi ehtimoldan uzoq emas edi. Shuni oʻylab iztirob chekib yurgan
Gavharshod begim yulduzshunos olimlar qoldirgan maktubni




Shohruh Mirzoga xonayi xosda ta'zim bilan topshirdi-da, endi
unga dil yorib soʻzladi:

— Hazratim, men butun umru jonimni sizdek Xoqoni Sayyidga, Ulug“bekdek hukmdor oʻgʻlimizga fido qilib yuribmen.
Oʻgʻillarimizning taqdirida yomon oʻzgarishlar bo`lishidan xavotirdamen!

— Bilurmen, siz Ulug“bekning Samarqanddagi toju taxtini
saqlab qolmoqchisiz.

— Faqat men emas, hazratim. El-yurt shuni istaydir. Sizning qabulingizga kirolmay yurgan allomalar ham shuni iltijo
qilmoqdalar...

Shohruh Mirzo allomalarning maktubini ochib oʻqidi-da:

— Yulduzshunoslar bizni rasadxonaga chorlabdilar, — dedi. —
Lekin borsam... Yana oʻsha arzu dod, Ulug`bekka tarafkashlik...

— Nechun faqat arzu dod? Axir siz ilmu nujumga juda
qiziqar edingiz-ku. Ulugʻbekning ulkan iste'dodini ehtiyot qilib
tarbiyalashni Sohibqiron otangiz sizga ta'yinlagan emasmidilar, hazratim? Men ojizangizning fikricha, bobosining ulugʻ
dahosi siz orqali shu o“gʻlimizga meros boʻlib oʻtgan. Ulugʻbek
ilmi nujum tarixida eng mukammal rasadxona quribdir. Buni
xitoy, arab olimlari tan olib, maktublar yuborganidan oʻzingiz
xabardorsiz. Farzandingizga bobosidan oʻtgan irsiy dahoni parvardigor ulugʻ“ sarkardalik shaklida emas, ulug“ allomalik shaklida bergan boʻlsa nachora? Uning rasadxonasi fan olamining
buyuk kashfiyoti deb tan olingan paytda sizdek ma'rifatlik podshoh bu rasadxonani bir borib koʻrmasangiz... qandoq boʻlur,
hazratim?

— O`zingiz borib koʻrdingizmi, begim?

— Men sizdan oldin borishga ibo qildim... Har qalay, ayol
zotidanmen.

Xotinining bu ibosi va kuyunib aytgan gaplari Shohruhni
ancha yumshatdi. Uning oʻzi ham ilmparvar odam boʻlgani
uchun rasadxonani bir koʻrmay ketish ma'rifatli podshoh
sha'niga nomunosib ish boʻlishini endi astoydil his qildi. Shundan soʻng rasadxonaga chorshanbayi murodbaxsh kuni asr
namozidan keyin borishi haqida mudarrislarga xabar yubordi.




Rasadxona olimlariga bu xabar yaxshilik alomati boʻlib tuyuldi. Tepalik ustidagi uch qavatlik doirashakl binoning hali
tugallanmagan pardoz ishlari bor edi. Bu ishlar chorshanba
kunigacha bitirildi. Ulugʻbekning oʻzi ertalabdan rasadxonaga
kelib, uni yana bir koʻzdan kechirdi, kamu koʻstlarini
toʻgʻrilatdi.

Shohruh Mirzo Obirahmat bo`yiga kechki payt oftob endi
botganda keldi. Ulugʻbek boshliq olimlar uni ta'zimu tavozelar
bilan kutib oldilar. Rasadxonaning tepalikda qad koʻtargan uch
oshiyonlik baland binosiga qadam qoʻyganda Shohruh Mirzo
ilmiy kitoblarda suratlarini koʻrgan boshqa rasadxonalarni esladi. Ularning hammasida ham yer ostiga egib tushirilgan yoy
shaklidagi qurilmalar boʻlgan. Lekin Ulugʻbek rasadxonasidagi
bu qurilma juda ulkan va betakror edi.

Yoy shaklidagi yetmish gazlik ulkan rub'i faxriyning yarmi
yer tagiga egib tushirilgan. Ikkinchi yarmi esa uch qavatli
doirashakl binoning tomigacha chiqib borgan edi.

Chuqurlik ichi ham, bino ham deraza va tuynuksiz boʻlgani
uchun juda qorongʻi. Ularga tushib chiqiladigan yuzlab zinapoyalar tegrasiga fonuslar yoqib qoʻyilgan.

Ulugʻbek otasini zinapoyalardan pastga boshlab tushar
ekan:

— Bizdan oldin qurilgan rasadxonalarda sulsi faxriy! yordamida tadqiqot olib borilgan, — deb izoh berdi. — Sulsi
faxriy orqali faqat osmonning oltidan birini kuzatish mumkin.
Bizning mana bu rub'i faxriy deb atalgan ulkan yoyimiz osmonning toʻrtdan birini qamrab olgʻay. Yilning toʻrt fasli davomida osmon jismlari bir-biri bilan oʻrin almashinur. Shu sababli
bizning rasadxonamiz bir yil ichida osmon gumbazini boshdan
oyoq toʻliq kuzatish imkonini bergay.

— Qani, shu imkondan biz ham foydalansak bo`lurmi? —
deb soʻradi Shohruh Mirzo.

— Marhamat, hazratim! — deb Ulugʻbek otasini al'idada
deb ataladigan asbob yoniga boshlab keldi. — Endi ijozat bersangiz, fonus yorugʻini bekitsak.

! Sulsi faxriy — osmonning oltidan birini kuzatuvchi sekstant.




Fonuslar ustiga maxsus gʻiloflar tortilgach, rasadxona ichiga tun qorongʻusidan ham quyuq qorongʻulik choʻkdi. Faqat
tepadagi tuynukda oltin tangadek kichkina yorugʻlik koʻrindi.
Shohruh Mirzo usturlab orqali kechasi yulduzlarni qanday
kuzatishni bilardi. Al”"idadadan foydalanish ham usturlabni eslatardi.

— Hazratim, yoy oʻqi nishonga qanday toʻgʻrilansa,
al'idadaning milini ham tepadagi yorugʻlikka ana shunday
toʻgʻrilaysiz... Mana... Endi osmondagi yulduzlarga qarang...

— Hali qorongʻi tushmasdan osmonda... yulduz? — deb
Shohruh Mirzo tushunolmay soʻradi.

— Zuhal, Mirrix kabi sayyora yulduzlar bu rasadxonadan
kunduz ham koʻrinur...

Ulugʻbek al'idadani tuynuk orqali osmondagi Zuhal yulduziga
toʻgʻrilab berdi. Zuhal va yana bir sayyora xuddi qorong£i tun
ogʻushida turganday yirik boʻlib porlab koʻrinayotgani Shohruhni taajjublantirdi.

— Bu mo'ʻjiza-ku! — dedi Shohruh hayrat bilan. — Bir
kitobda oʻqigan edim. Abu Rayhon Beruniy kunduz kuni quduqning tubiga tushib yulduzlarni oʻsha joydan kuzatar ekan. Demak, quduqning tubi qorongʻi boʻlgani uchun kunduzi sayyoralar koʻrinar ekan-da!

— Ha, bizning rasadxona ham sayyoralarni yil boʻyi kechayu kunduz kuzatish imkonini bergay, — deb orqaroqda turgan
Qozizoda Rumiy gap qoʻshdi. — Hazrati oliylariga arzim shulki,
Ulugʻbek Mirzo loyihasiga binoan qurilgan ushbu rasadxona
ilmi nujum tarixidagi eng ulug“ kashfiyotdir. Rasad bogʻlash
ilmi uch ming yildan buyon bor. Ammo shu ming yilliklar
davomida Ulugʻbek Mirzodan oldin hech kim bunday mukammal rasad bogʻlagan emasdir!

— Faqir bu rasadni shu yerda turgan ustozu shogirdlarim
yordamida bogʻlamishmen! — dedi Ulugʻbek qoʻlini koʻksiga
qoʻyib.

Shohruh Mirzo yulduzlar jamoliga mahliyo boʻlib, kechasi
allamahalgacha rasadxonada qolib ketdi. Qorongʻilik quyuqlashgandan keyin sobita yulduzlar yirik-yirik boʻlib koʻrina boshladi. Oddiy koʻz bilan koʻrinmaydigan minglab mitti yulduzlar




rasadxonadan charaqlab koʻzga tashlanardi. Osmonda yulduzlar bu qadar koʻp ekanini va bunchalik tig`iz joylashganini
Shohruh umrida endi koʻrdi. Qutb yulduzi, Dubbi Akbar, Sumbula va boshqa tanish yulduzlar shunchalik yorqin nur sochib
porlar ediki, ulardagi joziba va tengsiz bir poklikni yurakdan
his qilgan sari Shohruhning qalbi ham ilohiy bir nurga va
goʻzallikka toʻlib, butun borligʻini yayratardi.

Oʻgʻli Ulugbekning samoviy goʻzallikka bunchalik mehr
qoʻygani va yulduzlar tadqiqotiga bunchalik koʻp vaqt sarflashi bejiz emasligini Shohruh Mirzo endi tushundi. Tushundi-yu, undan oʻtgan xatolikni kechirdi. Xufton kech
Bogʻi Dilkushoga mamnun bir qiyofada qaytib keldi. Uni
xobgohda kutib oʻltirgan Gavharshod begimning huzuriga
kirdi-da:

— Siz haqsiz, begim! — dedi. — Bu urushu yurishlar, toju
taxtlar bari oʻtkinchi. Tarixda qolsa, oʻgʻlimiz Ulugʻbek yaratgan rasadxona-yu, Ziji Koʻragoniylar qolur. Men bunga shu
bugun imon keltirdim!

Shohruh Mirzo oʻsha kecha Hirotga yana bir chopar yubordi. Hirotdan yoʻlga chiqqan Boysunqur Mirzo Amudaryo boʻyida
bu chopar keltirgan maktubni oldi. Unda Shohruh Mirzo Samarqandni yana Ulug`bek ixtiyorida qoldirganini yozgan edi.
Boysunqur Mirzo otasining topshirigʻi bilan daryo boʻyidan
orqasiga qaytib, Hirotga ketdi.

DARYOGA QULAGAN TOGʻ

Shundan keyingi oʻn-oʻn besh yil davomida Ulugʻbek Mirzo xatarli urish-yurishlarga qatnashmasdan ilmu ijod bilan band
boʻldi. Ulkan saltanatning hali u yerida, hali bu yerida yana
isyonlar va tajovuzlar sodir boʻlsa, ularni Shohruh Mirzoning
oʻzi bartaraf qildi.

Shu orada Samarqand va Hirotga Xitoy elchilari bilan birga
kelgan uygʻuristonlik musavvir Shohruh Mirzoning taxtda
oʻltirgan paytidagi suratini chizgan edi. Bu suratning asl nusxasi Hirotda, Gavharshod begimda, yana bir nodir nusxasi
Samarqandda, Ulugʻbekning xonaxoyi xosida saqlanardi.




Ulugʻbek otasini uzoq vaqt koʻrmasa sogʻinar va shu suratga
tikilib, valene”matidan koʻrgan yaxshiliklarini yodga olardi.

Suratda Shohruh Mirzo kiygan samoviy rangdagi aboga!
osmondan yulduzlar yogʻilib tushayotganday koʻrinardi. Musavvir bu ramz bilan Shohruh Mirzoga ilohiy marhamat yog£ʻilganini, shuning uchun sohibqiron otasining ulkan saltanatini
qayta tiklash va boshqarish unga nasib qilganini ifodalagan bo`lsa
kerak. Chindan ham, Shohruh Mirzo sohibqiron otasining salobati va jozibasini meros olgan oʻgʻil edi. Uygʻur rassomi chizgan suratda uning yuzidan nur yog£ʻilib turishi, bahodirona
gavdasiga yarashadigan kiyimlarni did bilan kiyishi koʻzga yaqqol
tashlanadi?. Suratdagi Shohruh Mirzo qiniga solingan bejirim
qilichning uchini hassaga oʻxshatib yerga tirab, oʻng qoʻlida
ushlab turgani ham ramziy bir ma'noni bildiradi.

Sohibqiron Amir Temur oʻgʻil va nevaralariga nasihat qilganda bir narsani alohida ta'kidlardi:

— Kurashda adovat emas, adolat yengadir. Adolatli podshoh davlat ishining oʻndan toʻqqiz qismini aqlu zakovat,
sabru bardosh, murosai maslahat bilan hal qilgay.

Shohruh Mirzo otasining mana shu udumiga astoydil amal
qilib kelayotgani uchun huda-behuda qilich yalangʻochlamas
edi. Lekin tashqi tajovuzlardan tashqari ichki isyonlar ham
boʻlib turardi.

Milodiy 1446-yilning kuzida Mashhaddan naridagi Reyda
Shohruh Mirzoning nevarasi Muhammad Sulton isyon koʻtardi.
Yoshi yetmishdan oshgan Shohruh Mirzo yana harbiy yurishga
otlanmoqchi bo`lganda tabiblar uni bu niyatidan qaytarishga
urindilar. Chunki jome masjidida roʻy bergan oʻsha mash'um
suiqasdning asorati vaqti-vaqti bilan oʻzini sezdirib turardi.
Pichoq yarasidan qolgan chandiq ayniqsa kuz va bahor paytlarida me'daga qattiq og`riqlar berardi. Shu sababli Gavharshod
begim ham erini uzoq harbiy yurishdan qaytarishga koʻp urindi.

! Abo — kalta yengli ustki kiyim.
? Bu surat 1978-yilda Toshkentda Abdurazzoq Samarqandiy qalamiga
mansub «Matlai sa'dayn»ning oʻzbekcha nashrida chop etilgan.



Lekin Muhammad Sultonning isyoni gʻarbiy viloyatlarda
payt poylab yotgan barcha gʻanimlarni Shohruhga qarshi
qoʻzgʻatib yuborgan edi. Bu qo`ʻzgʻalishga vaqtida zarba berilmasa, gʻanimlar erta-indin Hirotu Samarqandlarga ham bostirib
kelishlari ehtimoldan uzoq emas edi.

Shohruh Mirzo otasi tuzgan ulug“ davlat bunday xavfxatarga duch kelgan paytda sogʻlig“ini ham oʻylamas, oʻzini
ham ayamas edi. Shuni biladigan Gavharshod begim og£ir safar chogʻida keksa erining ahvolidan xabardor boʻlib turish
uchun Rey yurishiga u bilan birga joʻnadi.

Shohruh Mirzo bu gal ham isyonni jangsiz bartaraf qildi.
Muhammad Sulton bobosining gʻazabidan qoʻrqib Kavkaz
tog`lariga qarab qochdi. Uning oʻrniga Shohruhning sadoqatli nevaralaridan biri — 16 yashar Abdulla Mirzo hokim qilib
tayinlandi. Muhammad Sultonni bir guruh aqidaparast
xoʻjalar isyon girdobiga tortgan ekanlar. Shohruh Mirzo buni
tekshirib aniqlagach, din niqobi ostida hokimiyatni egallamoqchi boʻlgan buzg“unchi xoʻjalarni osib oʻldirishga buyurdi.

Keyinchalik Muhammad Sultonga ham qasos qaytdi. U Mozandaronda oʻz inisi Abulqosim Bobur bilan taxt talashib urush
boshladi-yu, jangda yengilib asir tushdi. Shunda Abulqosim
Bobur Muhammad Sultonning bobosiga qilgan xiyonatini ham
yuziga solib, uni ayovsiz qatl ettirdi.

Shohruh Mirzo Rey va uning atroflarini tinchitib hut oyida
Hirotga qaytib kela boshladi. Ammo u qish boʻyi yoʻl yurib juda
toliqqan edi. Reydan beridagi Peshavoriy degan qishloqqa kelganlarida me'dasi juda qattiq ogʻridi. Tabiblarning muolajasi
yordam bermadi. Oʻsha eski yara harbiy yurish davomida
yallig“lanib, birdan ochilib ketgan boʻlsa kerak. Yarim kechada
Shohruh Mirzoning yonida oʻltirgan Gavharshod begim uning
ogʻzidan qon kelganini koʻrib qoʻrqib ketdi.

— Taqdir ekan, — deb Shohruh Mirzo xotiniga tasalli
berdi, — men ham hazrat otamga oʻxshab... harbiy yurishda...
kayvoni xotinim qoʻlida... jon beradiganga oʻxshaymen...
Qoʻshinga... Abdulatif bosh boʻlsin... Ulug“bekka chopar yuboringlar...




Chopar Samarqandga oʻlim xabarini olib kelganda Ulugʻbekning tiniq daryoday oqayotgan hayotiga togʻ qulab tushganday butun vujudini larzaga soldi. Chopar keltirgan mash'um
xabar ilmi siyoq! yozuvi bilan maxfiy usulda Abdulatif tomonidan yozdirilgan ekan. «Bobom hazratlari Mahdi Ulyo momomiz ilkida jon berdilar, — degan edi Abdulatif. — Hazrat
momom yarim tunda meni huzurlariga chorladilar. «Ellik ming
qoʻshinga endi siz sarkardasiz», — dedilar. — Hazrat otajon,
siz bilursizki, bu ulkan qoʻshindan faqat oʻn minggi siz menga
topshirgan turonlik beku navkarlardir. Xurosonu Balxdan yigʻilib
kelganlar bizdan uch-toʻrt barobar koʻp. Hirot taxtiga da'vogarlardan biri bo`lgan amakivachchamiz Mirzo Abulqosim Bobur
menga itoat etishni istamay oʻn ming qoʻshin bilan bizdan
ajralib ketdi. Hirotda uning ogʻasi Alauddavla hokim. Biz hazrat
bobomning tobuti bilan Nishopur tomonga qaytmoqdamiz.
Vaziyat behad ogʻir. Mening niyatim hazrat bobomning jismlarini Simnon orqali Samarqandga yetkazib borish. Ammo yoʻl
uzoq. Xavf-xatar koʻp. Hazrat otajon, butun najotni sizdan
kutmoqdamen. Tezroq yordamga yetib kelmasangiz, intihosiz
talafotlar girdobida qolishimiz mumkin. Soʻzim tamom. Sizga
sodiq farzandingiz Mirzo Abdulatif».

Yaqinlashib kelayotgan bu falokatlar boshqa temuriylarni
ham oʻz girdobiga tortishini Ulugʻbek oldindan sezib, qattiq
iztirobga tushdi. Musibat chekib oʻltiradigan payt emas edi. U
darhol qoʻshin toʻplab, oʻgʻli Abdulatifga yaqinroq borishga
shoshildi.

Bu gal qoʻshin Buxoro orqali Kalifga emas, Gʻuzor orqali
Termizga boshlab ketildi. Bu yo“l Amudaryoga yaqinroq edi.

Boysuntogʻdan narida bodomlar, oʻriklar qiygʻos gullagan,
qiru adirlarda yasan-tusan odamlar Navroʻz sayllari oʻtkazishmoqda. Ammo Ulugʻbekning koʻngliga shodlik sigʻmaydi,
uygʻongan tabiat go`zalliklarini koʻzi koʻrsa ham ularning zavqi diliga yetib bormaydi.

Uning butun fikru xayoli otasining oʻlimi-yu, tobutni
qoʻriqlab kelayotgan oʻgʻli bilan onasida edi.

! Ilmi siyoq — yashirin yozuv, shifr.




Shohruh Mirzo Amir Temurdan keyingi eng ulug“ davlat
arbobi boʻlganini odamlar uning oʻlimidan keyin astoydil his
qilsalar kerak.

Shohruh Mirzo Moʻ`gʻulistondan Arabistongacha, Dashti
Qipchoqdan Hindistongacha boʻlgan ulkan hududlarni yagona
davlat qilib, uni qirq yil davomida oqilona idora etgan nodir
siymo edi. Oilada ham shu qirq yil davomida Shohruhning toʻrt
oʻgʻlidan birortasi otasidan norozi boʻlib, unga qarshi isyon
qilgan emaslar. Faqat noshukur nevaralardan biri — Boysunqur Mirzoning oʻrtancha oʻgʻli Sulton Muhammad isyon koʻtarib, keksa bobosini qish kunida bemavrid harbiy yurish
boshlashga majbur qildi. O'sha Muhammad Sultonning tugʻishgan
inisi Abulqosim Bobur esa uzoq elda vafot etgan bobosining
tobutini abadiy makonigacha qoʻriqlab kelish oʻrniga, o'n ming
qoʻshinni yoʻldan urib, Jurjon tomonlarda mustaqil davlat tuzish
harakatiga tushibdi. Shohruhning oʻlimi haqidagi xabar Hirotga
yetib borsa, kim bilsin, katta nevara — Alauddavla qanday hunarlar koʻrsatarkin?

Ulugʻbekning koʻngliga xiyol taskin bergan xabar shuki,
Gavharshod begim bilan Oʻgʻli Abdulatif mushkul bir vaziyatda
ahil boʻlib, birga qaytib kelishmoqda. Ulugʻbek saralangan
qoʻshinlardan ikki ming suvoriyni Termiz yaqinidan kemalar
bilan daryodan oʻtkazdirdi-yu, Bobo Husayn degan ishonchli
odamini ularga qoʻshib, onasi bilan Abdulatifga ko“mak yubordi. Sirdosh Bobo Husaynga qayta-qayta tayinladi:

— Abdulatif doim Hazrat momosi bilan bamaslahat ish
qilsin! Mahdi Ulyo onam nevaralari orasida Abdulatifga shunday katta ishonch bildiribdir, ellik ming qoʻshinning ixtiyorini
unga topshiribdir, endi oʻgʻlimiz shu ishonchni oqlasin!

MOMOSIGA QASD QILGAN
NEVARA

Ammo Ulugʻbek yuborgan odamlar uzoq yoʻllarni bosib
oʻtguncha igʻvogarlar Abdulatif bilan Gavharshod begimning
orasiga nifoq solishga ulgurdilar. Hamma balo Turon amirlari
bilan Xuroson amirlarining bir-biriga bo`ysunmay, obro“ ta



lashishlaridan boshlandi. Qoʻshinda qattiq tartib oʻrnatish
uchun Abdulatif oʻzi bilan kelgan turonlik beku navkarlarga
tayanardi. Ammo Xurosonu Balxdan kelgan beku navkarlar
samarqandliklarning itoatida boʻlishni istamas, chunki ular
koʻpchilik edi va Shohruh Mirzo davrida oʻzlarini turonliklardan baland qo`yib oʻrgangan edilar. Jahli tez Abdulatif
itoat etishni istamagan xurosonliklardan bir qanchasini cho`pyasoq jazosiga buyurib, darra bilan urdirdi. Ba'zilarini oʻzi
ham qamchi bilan savaladi. Oradagi nizo kuchayib, qoʻshinda
buzilish boshlandi. Xazar dengizi yaqin, havoda nam koʻp.
Hut oyining yomg£ʻirlari hammayoqni ivitib yuborgan. Kuni
bilan loy kechib yoʻl yurgan askarlar kechasi quruqroq joyda
yotib dam olishga intiladi. Quruq joylar esa bir-biridan ancha
uzoqda boʻlgan qishloqlarda. Qo`shin ana shu qishloqlarda tunash uchun tarqab ketganda oʻng qanot bilan soʻl qanot orasi oʻnlab chaqirim masofani egallaydi. Abdulatif yopiq aravaga solingan tobutni va momosi Gavharshod begimni qoʻriqlab
markazda boradi. Kechasi ular ham qishloq kadxudosi! yoki
shahar hokimining qoʻrgʻonida tunaydilar.

Xuroson amirlaridan bir qanchasi Gavharshod begim qarorgohiga arzga kelib, Abdulatifning shafqatsiz jazolar berayotganidan shikoyat qildilar. Begimning xizmatini qilib yuradigan
ayollar orasida Junayid Boʻta degan Abdulatifga yaqin bekning
xotini ham bor edi. Bu xotin Gavharshod begim huzuriga arzga
kelgan amirlarning gap-soʻzlarini zimdan eshitib, eriga yetkazib
turadigan xufiya edi. Hirotlik Mirzo Solih Gavharshod begim
huzuriga kelib:

— Shahzoda Abdulatif haddidan oshmoqdalar! — dedi. —
Hirotga qochib ketamen degan yigitlarning birining boshini kestiribdir! Axir biz, Xurosonu Balxdan kelganlar koʻpchilikmiz!
Bunday shafqatsiz jazolardan pichoq borib suyakka qadalsa,
qoʻshinda isyon koʻtarilishi mumkin!

Gavharshod begim ovozini pasaytirib:

— Zinhor bunday yomon soʻzlarni ogʻizga ola ko`rmang! —
dedi. — Isyondan xudo saqlasin, murosa yoʻlini izlaylik!

! Kadxudo — qishloq oqsoqoli.



Begimning past tovush bilan aytgan soʻzlarini Junayid
Boʻtaning xotini aniq eshitmadi. Uning nazarida, begim ham
isyonga moyillik bildirib, ovozini pasaytirganday boʻldi. Bu
gaplar oʻsha kuni xuftonda Junayid Boʻta orqali Abdulatifning
qulogʻiga yetib bordi. Abdulatif boshqa noxush xabarlar ham
eshitib, qattiq xavotirga tushib oʻltirgan edi. Oʻtgan kechasi
uzoq qishloqda tunagan besh yuz xurosonlik beku navkarlar
Hirotga qochib ketibdi. Bular toʻgʻri Alauddavlaning oldiga
borib, uni qoʻzgʻatsa, Jurjon tomondan Abulqosim Bobur
hujum qilsa... Shuning ustiga qoʻshin ichidagi Mirzo Solihga
oʻxshaganlar Gavharshod begim bilan til biriktirib isyon
koʻtarsalar...

— Nahotki momom bu isyonga qo`shilsa? — deb koʻzlari
ola-kula boʻlib soʻradi Abdulatif Junayid Boʻtadan.

— Qo`ʻshilish ham gapmi, Mirzo Solih bilan pichirlashib,
isyonning maslahatini qilishibdir! Bular sizni hibs qilib, Xuroson ixtiyorini Alauddavlaga berishmoqchi! Momongiz avvaldan Alavuddavlani valiahdlikka moʻljallab yurganini bilardingiz-ku!

— Demak, Momom qoʻshinni menga... vaqtincha... Alauddavla yetib kelguncha topshirgan ekan-da!

— Ayni shunday!

Abdulatifni vahima bosdi. Vas-vas boʻlganday telbalanib:

— Bas! Meni tuttirmoqchi boʻlganlarning oʻzlari hibs qilinishi kerak! — dedi.

— Amirzodam, fitnaning oldini olmasak yutqazamiz!

— Butun tun yarmida... eng ishonchli yigitlardan ikki yuz
kishini oling! Momomizning elliktacha qoʻriqchisi bor. Sahar
palla boringlar! Qarshilik qilganlarni ayamay qiring!

Gavharshod begim Shohruhning tobuti bilan yopiq bir
qoʻrg“onchada tunamoqda edi. Darvoza ichkarisidan bekitilgan
ekan. Junayid Boʻtaning ikki yuz yigiti devorga narvonlar qoʻyib
oshib tushishdi. Qarshilik qilgan soqchilardan oʻn-oʻn beshtasi
qilichdan oʻtkazildi. Gavharshod begim va unga hamrohlik qilib
kelayotgan Amir Soʻfi Tarxon uxlab yotgan joylarida hibsga
olindilar. Qo`llari bogʻliq holda ularni tobut qoʻyilgan usti yopiq
aravaga chiqarishdi. Ertalab bu arava qoʻshin bilan birga yoʻlga




tushganda uning atrofidagi qoʻriqchilar odatdagidan ikki-uch
barobar koʻpayib qolgani koʻzga tashlandi. Gavharshod begimning oʻz qoʻriqchi yigitlari boʻlar edi, beklar ularni tanir
edilar. Hozir begimning qoʻriqchilaridan birortasi ham koʻrinmadi. Ularning oʻrnini Junayid Boʻta boshliq boshqa xos qoʻriqchilar egallagan edi.

Yetmish yoshlik Gavharshod begim oʻz nevarasi tomonidan
hibsga olinganligini safar paytida yashirish qiyin edi. Oʻsha kuniyoq bu hodisa Mirzo Solih kabi hirotlik beklarning qulogʻiga
yetib bordi.

Ular oʻng qanotda bormoqda edilar. Bu kecha qoʻshinda tunab
qolsalar ular ham hibs qilinishi mumkin edi. Shuni sezib,
oqshom qorongʻi tushgan zahoti uch ming kishi Hirotga qarab
qochdi. Abdulatif oʻz qarorgohida isyon chiqishidan qoʻrqib
ularning ketidan quvgʻinchi yubora olmadi.

Hirotda Alauddavla Abdulatifni tashlab qochib kelganlarni
quchoq ochib kutib oldi. Shohruh Mirzodan meros qolgan
xazinalarni ochtirib, qochib kelganlarga hovuch-hovuch oltin
ulashdi:

— Bizga sodiq beku navkarlar minba'd mana shunday mukofotlar olgʻaylar! — dedi. — Ammo koʻrnamak Abdulatif...
oʻzini tarbiyalab oʻstirgan avliyo momosini zanjirband qilgani
uchun jazo olmogʻi lozim!

— Gavharshod begimni qutqarishni bizga topshiring! — dedi
Ahmad Tarxon.

— Men ham sizlar bilan borgaymen, — deb Mirzo Solih
oldinga chiqdi.

Gavharshod begimga qarindoshligi bo“lgan Uvays Tarxon
ham ularga qoʻshildi.

Alauddavla bu uch amirning har biriga zarbof toʻn kiydirdi, isfaxoniy qilich va uchqur otlar hadya qildi. Ikki ming sara
navkarlarni ularning ixtiyoriga berib, kechasi Nishopurga joʻnatdi.

Bu orada Abdulatif Nishopurga yetib kelgandi. Uning
qoʻshinlari shahar yaqinidagi mahallalarni talab, Nishopur va
uning atrofidagi aholini qattiq norozi qilgan edi. Abdulatif
butun Xurosonga dongʻi ketgan Mahdi Ulyo momosini azador ahvoliga qaramay hibs qilgani hammayoqqa ovoza boʻlgan,




bunday noinsof nevara koʻpchilikning nafratini keltirmoqda. Shu
sababdan nishopurliklar Hirotdan yashiriqcha kelgan Mirzo
Solih va Uvays Tarxonlarga qoʻllaridan kelganicha koʻ“maklashdilar. Ular kechasi Abdulatif yotgan qasr darvozasini hirotliklarga sekin ochib berdilar.

Darvozaxonada fonus yonib turgan edi. Birdan uygʻonib
ketgan soqchilar shovqin koʻtarib hirotlik beku navkarlarning
yoʻlini toʻsdilar. Jang boshlandi. Hirotdan kelganlar koʻpchilik
edi. Ular qorovullar qarshiligini yengib oʻtganlarida darvozaxona yaqinida Abdulatif paydo boʻldi. Darvozaxonadagi fonus
yorugʻida uning saman oti loy aralash suv sachratib chopib
kelayotgani koʻzga tashlandi. Ikki kun surunkasiga yomgʻir yoqqan, hovlida koʻlmaklar bor edi. Uvays Tarxon otliq Abdulatifni moʻljallab yoydan oʻq otdi. Oʻq otga tegdimi yoki samanning oyogʻi qorongʻida chuqurga tushib ketdimi, har qalay ot
toyilib yiqildi! . Egardagi Abdulatif yomgʻir ko“lmagi ustiga uchib
tushdi. Mirzo Solihning navkarlari unga tomon tashlandilar.
Hash-pash deguncha qoʻlini orqasiga qayirib bogʻladilar.
Abdulatifning yonidagi Junayid Boʻta qilich yalangʻochlagan
edi. Uni nayza bilan urib yiqitdilar.

Bu orada Ahmad Tarxon darvozadan sal naridagi omborxonani topdi. Gavharshod begimni Shohruhning tobuti bilan
shu zax, sassiq omborxonaga kirgizib, ustidan qulflab olgan
edilar. Omborxona qorovuli kalitni topib berdi. Ichkariga birinchi boʻlib kirgan Ahmad Tarxon:

— Hazrat begim! Qaydasiz? Men jiyaningiz Ahmad Tarxonmen! — deb qichqirdi.

— Yo olloh! — deb tovush berdi Gavharshod begim. —
Oʻzingga shukur! Ahmadjon!.. Solihjon!.. Najotkorlarim!

Hibsda ezilgan, zaxda bel ogʻrig'idan bukchaygan Gavharshod begimni ikki yonidan suyab darvozaxona oldiga olib keldilar.
Begim fonus yorugʻida qoʻli bog`langan, shohona kiyimlari loyga
belanib, ayanchli ahvolga tushgan nevarasi Abdulatifni koʻrdiyu, yig'lab yubordi:

! Bu tafsilot Abdurazzoq Samarqandiyning «Matlai sa'dayn» kitobida keltirilgan.



— Noinsof nevaramga yaxshilik qilsamu, shunday yomonlik
koʻrsam-a!.. Mana, qasos qaytibdir!.. Lekin bu qasosdan mening dilim vayron! Bolamning bolasini shu ahvolda koʻrish menga
azob!

— Nachora, Hazrat begim! Mirzo Abdulatif qilmishiga yarasha
jazo olmogʻi darkor! — dedi Uvays Tarxon.

Abdulatifni bandi qilib, Hirotga olib ketdilar va qoʻl yetmas
joydagi Ixtiyoriddin qal'asiga qamab qo`ydilar.

ONA VA OʻGʻIL IZTIROBLARI

Bu orada Ulugʻbek Amudaryodan oʻtib Balxga kelgan edi.
Shu yerda turib soʻnggi mudhish voqealarni eshitdi-yu, cheksiz
bir iztirob ichida qoldi. Aqlini yo“qotib keksa momosini hibs
qilgan Abdulatifni endi qanday qutqarish mumkin? Albatta,
bu hodisada koʻpchilik Gavharshod begimni haq deb biladi.
Lekin Ulugʻbek Alauddavlaning bandisiga aylangan oʻgʻlini hibsdan chiqarib olmasa uning otaliq obroʻsi nima boʻladi? Hirotga
qoʻshin tortib borib, jang qilsa, u yerda onasi bor. Yetmish
yoshlik onaga qarshi qilich yalangʻochlash... Buni Ulugʻbek
xayoliga ham keltira olmaydi.

Birdan-bir yoʻl — elchilar yuborib murosa yoʻlini izlash
edi. Ulug“bek Hirotda koʻpchilik taniydigan eng e'tiborli ulamolardan Nizomiddin Mirak Sadrni elchi qilib yubordi. Elchi
orqali Alavuddavlaga iliq bir maktub yozib, kelgusida unga katta
inoyatlar va'da qildi. Faqat orada xafachilik boʻlmasligi uchun
Abdulatifni hibsdan boʻshatib, otasining oldiga yuborishini talab qildi.

Biroq Alauddavla ashaddiy dushmani Abdulatifni hibsdan
boʻshatishga rozi boʻlmadi. Shundan soʻng elchi Nizomiddin
Ulugʻbek nomidan Gavharshod begimga murojaat qildi.

— Hazrat begim, Mirzo Alauddavla sizning soʻzingizdan
chiqmaslar. Shahzodaga tushuntiring, Ulugʻbek hazratlari
oʻgʻillarini hibsda tutgan odam bilan sulh tuzsalar, el-ulus buni
malomat qilgay. Rost, Mirzo Abdulatif sizdek ulug“ momosiga
zulm oʻtkazib, katta gunoh qilgan. Shu gunohi tufayli tangri
unga jazo beribdir, oʻzini hibsga tushiribdir. Agar bu jazoni




kam deb hisoblasangiz, Abdulatifni Ulugʻbek hazratlariga
topshiraylik. Qolgan jazoni padari buzrukvorlari bersin! Bundan oʻzga murosa yoʻli yoʻqdir, hazrat begim!

— Janobi elchi, men ham murosa tarafdorimen. Hirot bilan
Samarqand orasida sulh boʻlsin, urush boʻlmasin, qon toʻkilmasin! Ulug“bek Mirzo mening yolgʻiz oʻgʻlim, koʻzimning
oqu-qarosi, jonimdan aziz farzandim. Rahmatli Shohruh Mirzoning qonuniy taxt vorisi — Mirzo Ulugʻbekdirlar. Buni Hirotda barcha tan olur. Sulh tuzilsa, Hirot jomesida Mirzo
Ulugʻbekning muborak nomlari xutbaga qoʻshib oʻ“qilgay. Ammo
sulh mustahkam boʻlishi uchun Abdulatif Ixtiyoriddin qal'asidan
chiqmasligi lozim. Men uning dastidan hibsda azob tortganimni allaqachon unutganmen. Onalar kechirimli boʻlurlar. Menda
qasoskorlik tuygʻusi yo“q. Ammo Abdulatif hibsdan chiqsa,
urush qilmay turolmagay. Uning tabiatida qon toʻkish mayli
behad kuchli. Momosiga shunday yomonlik qilgan Abdulatif
erta-indin otasiga ham yomonlik qilishdan qaytmagay!

— Hazrat begim, Abdulatif minba'd bunday yomonlik qilmaslikka qasamyod qildi. Mana uning maktubi.

— Ammo men endi uning soʻziga ishonmaymen! Ulugʻbek
Mirzoga borib ayting. Alauddavla Hirotda uning xizmatida boʻlgʻay.
Samarqand Sohibqiron Amir Temur davridagi kabi bosh
poytaxtga aylansin. Abdulatifning gunohi boʻynida. Ixtiyoriddin
qal'asida biror yil tinch yotsin. Vasvasaga beriladigan odati bor!.
Tabiblar davolasin. Mayli, ahli harami ham yonida boʻlsin. Qal'ada
shohona xonalar bor. Maydan boshqa nozu ne'matlar muhayyo qilingay. Biror yilda Abdulatif shifo topib, ehtimol fe'li
ham o`zgarar. Ungacha alg“ov-dalgʻovlar ham bosilgay. Mirzo
Ulugʻbekning tinchini oʻylab shu taklifni qilmoqdamen. Borib
ayting, janobi elchi, men oʻgʻlimga faqat yaxshilik istaymen!

Ammo Ulugʻbek bu taklifni qabul qilishning ilojini topolmadi. Chunki uning atrofidagi amiru ulamolar Abdulatifning
Alauddavla tomonidan hibs qilinishini Ulug“bekning podshohlik sha'niga tushgan dogʻ deb hisoblashardi. Ulugʻbek bu dogʻni

! Abdulatifning vasvas kasali boʻlganini hazrat Navoiy «Majolis-ul
Nafoyisda» yozgan.




yuvib tashlamasdan sulh tuzsa, Alauddavlani gʻolib deb tan
olgan boʻlar, oʻzi esa magʻlubiyatga uchragan hisoblanardi.

Ulugʻbek onasining kuyunib aytgan gaplarida jon borligini,
Abdulatif hibsdan boʻshasa yana urush chiqarib, otasining tinchini buzishini sezardi. Ammo shohlik udumi gʻalabani Alauddavlaga berib, Ulugbekning magʻlub ahvolga tushishiga yoʻl
qoʻymasdi. Shuning uchun Ulugʻbek Abdulatifni hibsdan
boʻshatishlarini qattiq talab qildi.

Bu orada Jurjondan, Alauddavlaning inisi Abulqosim
Boburdan Ulugʻbekka elchi keldi. Abulqosim Bobur Alauddavla bilan urush boshlagan. Hirot hokimligiga akasidan koʻra
oʻzini munosibroq deb bilar va bu maqsadga yetish yoʻlida
Ulugʻ“bekdan madad kutar edi. Abulqosim Bobur elchisiga
Ulugʻbek iltifot koʻrsatib, sovgʻalar berdi. Shu bilan Abulqosim
Boburga xayrixoh ekanini bildirdi. Bundan dadillangan Abulqosim Bobur Mashhadni Alauddavladan tortib oldi va Hirotga
tahdid sola boshladi.

Ikki tomonlama xatardan choʻchigan Alauddavla endi qanday hunar koʻrsatarkin? Ulugʻbek shu oʻy bilan Hirotdan xabar kuta boshladi.

Muzokaralar uch oyga choʻzildi. Ulugʻbekning sabr kosasi
toʻlib, yerdagi ishlardan bezib ketganda osmondan tasalli izlardi.
Kunduz quyosh nuridan jilolanadigan, tunda oy va yulduzlar
bilan bezanadigan osmon oʻzining bagʻri kengligi, sokinligi
bilan uning ruhiga orom beradi. Hatto koʻkdagi bulutlar ham
ulkan, chaqmoqlar ham yorqin. Momoqaldiroqlar ilohiy
qudratni eslatib, ba'zi hovliqqan odamlarning hovurini bosadi, insonni kamtar va bardoshli boʻlishga undaydi.

Elchilar Balxdan Hirotga uch marta borib keldilar. Hirotda
Alauddavla toʻplagan qoʻshin bilan Balxda Ulugʻbek atrofiga
yigʻilgan lashkar Abdulatif tufayli qonli urush boshlashiga sal
qoldi. Yoʻq, xayriyat, bahor oʻtib yoz kirganda Ulugʻbek urushning oldini olishga va oʻgʻlini tinch yoʻl bilan hibsdan chiqarishga
muvaffaq boʻldi.

Qamoqda rangi siniqib ozib ketgan Abdulatif Balx saroyidagi otasining huzuriga kelib, uning oyogʻiga bosh qoʻydi. Koʻzda
yosh bilan dedi:




— Najotkorim, padari buzrukvorim, toki tirikmen, bu yaxshiligingizni unutmasmen!

Ulugʻbek uni tez yelkalaridan olib tikka turg`“izdi-da, bagʻriga
bosdi, otalik mehri tovlanib:

— Farzandi arjumand, jigarbandim, ozodlik muborak
boʻlsin! — dedi.

— Qulluq, hazrat otajon! Qulluq!

Abdulatif uchun Balxning xushhavo bogʻlaridan birida
muhtasham koʻshk ajratildi. Uning qaytishi sharafiga podshoh
otasi shohona ziyofat berdi. Ulugʻbekning oʻgʻliga mehribonligini ko`rgan beku amirlar Abdulatifni katta bir qahramonlik
koʻrsatib qaytgan odamdek ulugʻlashar, koʻpchilik orasida uning
nufuzi oshib borardi. Buni sezgan Ulugʻbek bir kun oqshom
oʻgʻlini Balx arkidagi usti ochiq shahnishinga chaqirtirdi. Yoz
kirib, kunlar isib ketgan, osmon bulutlardan tozalangan. Samarqand rasadxonasida Ulugʻbek tadqiq qilgan yulduzlar Balx
osmonida ham porlab turardi.

— Hozir Javzo oyi, — dedi Ulugʻbek oʻgʻliga. — Qani,
osmonning Javzo burjini koʻrsating-chi, amirzoda.

Otasining rasadxonasida ilmi nujumdan saboq olgan Abdulatif osmondagi oʻnlab yulduzlarni bir qarashda tanir edi.

— Mana bu — Burgut yulduzlari... Narigi yetti yulduz —
Dubbi Akbar... — deb ularni nomma-nom sanab oʻtdi-yu, birbiriga juda oʻxshaydigan qoʻsh yulduzni koʻrsatdi: — Adashmasam, Javzo — ana oʻshal juft yulduzlardir! Osmonning Javzo burji ham shu!

— Balli, oʻgʻlim, topdingiz! — deb Ulug“bek mamnun
boʻldi: — Nechun bu yulduzlar Javzo deb atalur? Rivoyatini
eshitganmisiz?

Abdulatif oʻylanib turib:

— Eshitmagan ekanmen, — dedi.

— Bu rivoyat Batlimus! davridan beri bor. Javzo «egizaklar» degan ma'noni bildirur. Rivoyatga koʻra, egizak HasanHusanlar qadim zamonlarda yovlar bilan jang qilib, koʻp

! Batlimus — Klavdiy Ptolomey. Bundan 1800 yil oldin oʻtgan qadimgi yunon astronomi.




qahramonliklar koʻrsatibdir. Ammo oxirgi bir jangda Hasan
halok boʻlur. Inisi Husan qattiq musibat chekib, yashagisi kelmay qolibdir. Parvardigorning rahmi kelib, unga abadiy umr
in'om qilibdir. Shunda Husan «Ey yaratgan egam, men Hasansiz yashay olmaymen, yo mening ham jonimni ol, yoki Hasanni tiriltirib ber, bir kun boʻlsa ham birga yashaylik» deydir.
Parvardigor Husanning bu mehru oqibatini taqdirlab, aka-uka
egizaklarni osmonda abadiy porlab turadigan yorugʻ yulduzlarga aylantiribdir... Biz insonlar uchun bu ulugʻ“ bir ibrat
emasmi, oʻgʻlim?

— Albatta, ibrat!

— Qarang, osmon toʻla yulduz. Ular yerdagi jonzodlarning
nodir fazilatlaridan dalolat berarkan. Burgut yulduzlarini
koʻrdingiz. Yerda odamxoʻr devlar koʻpayib, inson urugʻini
quritmoqchi boʻlganda parvardigor Burgutni himoyaga yuboribdir. Uning koʻzlariga devlarni mahv etadigan ilohiy olovni
joylabdir. Burgut juda uzoqni koʻradigan qush. Odamxoʻr devlarni yuzlab chaqirim joydan koʻrgan zahoti Burgutning
koʻzlaridagi olov devga borib chaqmoq boʻlib urilar, dev kuyib
kul boʻlar ekan. Shu tarzda Burgut odamxoʻr devlarni tamoman
yoʻq qilib, inson zotini oʻlimdan qutqaribdir. Parvardigor buning evaziga Burgutni ana oʻshal yorug“ yulduzga aylantirib,
osmondan abadiy joy beribdir. Yoki, ana u kunbotish tomondagi yulduzlar turkumiga qarang. «Ona Boʻri yulduzlari» deb
ataladir. Onasi oʻlib yetim qolgan ikki chaqaloq — biri oʻgʻil,
biri qiz — ochdan oʻladigan boʻlganda shu Ona Boʻri ularni
emizib katta qilgan ekan... Rivoyatga koʻra, Ona Boʻri emizgan
oʻshal qiz bilan oʻgʻil katta boʻlgandan keyin ularning avlodlaridan turkiy qavmlar tarqagan ekan. Bu rivoyatlar ming yillar
davomida unutilmay yashayotganiga sabab nedir, bilurmisiz?

— Sabab... yulduzlarning jozibasimikan?

— Jozibadan tashqari, yulduzlarda ilohiy bir hikmat bor.
Insonlar oʻz hayotlarini yulduzlardan ibrat olib poklashga intilsalar murodga yetishlari mumkin. Osmondagi tartibu muvozanat doim kishining havasini keltirur. Ana, bir toʻp yulduz...
Turkiy tilda Hulkar. Arabchasi Surayyo. Forschasi Parvin. Bular
bir-biridan ajralmasdan hamisha birga yururlar. Boshqa turkum




yulduzlar ham bir-biriga Hasan-Husanlarday sodiq. Oy doim
oʻz yoʻlidan yurgay. Sayyoralarning oʻz yoʻllari bor. Ular hech
vaqt bir-birlari bilan toʻqnashib ketmagay. Hammasi muvozanat saqlab, uygʻunlik bilan harakatlangay. Ammo biz, insonlar, mudom urushu xunrezliklar bilan bandmiz. Mana, siz,
mening jigarporam, oʻgʻlim, nechun amakivachchangiz Alauddavla bilan shunchalik dushmansiz? Nechun sizga butun bir
qoʻshinni ishonib topshirgan azador momongizni begona yurtda
hibs qilib, hazrat bobongizning arvohini chirqiratdingiz? Keyin
oʻzingiz qamoqqa tushib, meni ham qanchalik malomatu tashvishga qoʻydingiz, nechun?!

Otasi kutilmagan bir shiddat bilan bergan bu savollardan
Abdulatifning vujudini titroq bosdi:

— Hazratim, Xuroson amirlari momom bilan til biriktirib
menga qarshi suiqasd qilmoqchi ekanlar... Tirik qolish... o'zimni
himoya qilish maqsadida...

— Kim sizni shu boʻhtonga ishontirdi?

— Junayid Boʻta... uning xotini oʻz qulogʻi bilan eshitgan
ekan...

— Men hammasini taftish qildirdim. Junayid Boʻta razilona
tuhmat qilgan ekan. Xotinining gapi bo`hton boʻlib chiqdi... Ikkovi
ham qatl qilindi. Ularning gapi rostmi-yolg“onmi, deb
surishtirsangiz bo`lmasmidi? Nechun momongiz bilan uchrashib
bir ogʻiz so“ramadingiz?

— Momomning huzuriga borsam... Meni tuttiradi, deb
oʻyladim.

— Axir bu vasvasa-ku! Nahotki bir umr sizga jon kuydirgan
momongiz sizga shu qadar yomonlik qilsa? Axir siz arazlab
ketganingizda qish kunida Hirotdan Samarqandga kelgan kim edi?!!

— Lekin momom mendan koʻra Alauddavlaga koʻproq yon
bosishi sizga ham ma'lum, hazrat otajon. Hatto sizdek buyuk
oʻgʻillaridan koʻra Alauddavlani baland qoʻyib, uni valiahd
qilishga intilganlari yodingizdadir. Hazrat bobom vafot etgandan soʻng men uning jasadini Samarqandga Goʻri Amirga olib
bormoqchi boʻldim. Ammo momomiz bunga mutlaqo qarshi
boʻldilar. «Xoqoni Sayyid Hirotni poytaxt qildilar, jahonda eng
obod shaharlardan biriga aylantirdilar, endi abadiy makonlari




Hirotda boʻlmogʻi kerak» deb qattiq turdilar. Mana, oxirida
shu niyatlariga etdilar. Hazrat bobom Hirotdagi Gavharshod
begim madrasasiga dafn yetilibdirlar. Shunday ulug“ podshohni
ayol kishining nomiga qurilgan madrasaga dafn etishlari
adolatdanmi? Hirotda hazrat bobom nomiga ham madrasa
qurilgan-ku. Hech bo`lmasa oʻshal madrasaga dafn etsalar
boʻlmasmidi?

— Toʻgʻri, bu ish bemaslahat qilingan, — deb Ulugʻbek
oʻgʻlining soʻnggi soʻzlariga qoʻshilishga majbur boʻldi. — Hazrat
otam Sohibqiron bobomiz maqbarasiga qoʻyilishga munosibdirlar.

— Ammo Hirotda momomiz atrofiga shunday odamlar
yig`ilganki, ular Mahdi Ulyoning rutbasini Xoqoni Sayyid
bobomning xotirasidan ham baland qoʻ`yurlar. Agar sizu biz
Hirotga bobomning qabrini ziyorat qilishga borsak, bundan
momomizning obroʻsi yana bir daraja oshgay, chunki sizdek
ulug“ podshoh Gavharshod begim madrasasida tiz choʻkib tilovat qilganingizda Mahdi Ulyoning nomlariga ham sajda qilganday boʻ`lursiz...

Abdulatifning soʻnggi soʻzlaridagi istehzo, momosining
obroʻsiga qarshi qaratilgan tikonli soʻzlar Ulug“bekka noxush
tuyuldi:

— Gavharshod begim — mening onam ekanini unutmang,
amirzoda. Onalar obroʻsi — bizning obroʻyimizdir. Onalarga
sajda qilishni Qur'oni Karim ham buyurganlar.

— Meni afu eting, hazrat otajon... Qamoqda yotganimda
oʻtgan alamlar hali xotiramdan chiqqan emas.

— Lekin alamni avval siz momongizga oʻtkazgansiz! Tazarru qiling, shunda adovat tuyg`“usidan xalos boʻlursiz. Mening dilimda sizga atalgan otalik mehri bilan, onamga atalgan
farzandlik mehri birga yashaydir. Siz tufayli men onamdan voz
kecholmagaymen. Bu ne koʻrgulik-ki, Hirotga otam qabrini
ziyorat qilishga borolmaymen! Chunki siz tufayli orada togʻdek
moneliklar paydo boʻldi.

— Ijozat bersangiz men bu moneliklar togʻini talqon qilgaymen! Alauddavla hozir inisi Abulqosim bilan urushib zaiflashgan. Uni bir hamla bilan bartaraf qilib, Hirotni qoʻlga
kiritgaymiz!




— Yo alhazar! Kechagina tuzilgan sulhni buzib yana urishaylikmi? Hirotdagi onamiz ustiga qoʻshin tortib borish biz uchun
uyatli ish bo`lmasmi? Siz adovat tuyg`usiga bunchalik erk bersangiz boshimiz urush-janjaldan chiqmay qolur... Shuning
uchun men sizga katta bir lavozim beray. Tinch ish bilan
band boʻling.

— Men tugʻilgan shahrim Samarqandni sogʻinganmen...
Turonga qaytgim bor..

— Vaqti kelganda Turonga ham qaytgaysiz. Ammo hozir
Balx viloyatini idora etadigan kuchli bir hokim kerak. Balx ham
Samarqand kabi qadimiy shahar. Bir cheti Turonu Xurosonga
tutashsa, narigi cheti Qunduzu Badaxshongacha borur. Men
sizga shu viloyat ixtiyorini bermoqchimen...

Abdulatif birdan boʻshashib ketdi, boshini pastga egib...
«otam meni Samarqandga yoʻlatmoqchi emas!» degan gapni
xayolidan oʻtkazdi. Balxday chekka viloyatda, Hirotu Samarqandday poytaxtlardan yiroqda yashash unga badargʻadek tuyuldi.

Oʻgʻlining boʻshashib qolganidan hayron boʻlgan Ulugʻbek:

— Ha, ma'qul emasmi? — deb xiyol sergaklanib soʻradi.

Abdulatif hushini yigʻib, tez oʻrnidan turdi, otasiga ikki
bukilib ta'zim qildi-yu:

— Yoʻq, yoʻq, bu yuksak inoyatingizdan boshim koʻkka
yetdi! — dedi. — To abad xizmatingizda boʻlurmen, padari
buzrukvor!

— Omon boʻling, oʻgʻlim! Hirot bilan dodu muomalani men oʻzim qilgaymen. Siz Balx viloyatini obod qilishda
hazrat bobolaringizdan ibrat oling. Bir vaqtlar Samarqandu Hirot ham hozirgi Balxdan xarobroq edi. Ularning sa'yharakatlari bilan bu ikki shahar bugun olamshumul goʻzallik
kashf etdi. Siz ham Balxga sayqal bersangiz, nomingiz
bobolaringiz qatorida tarixda qolur. Omin, ilohim oramizdan
mehr koʻtarilmasin, dunyoda yaxshi nom qoldirish sizu
bizga nasib qilsin!

— Omin! — deb Abdulatif ham yuziga fotiha tortdi.




UYASIDAN ILON CHIQQAN LOCHIN

Abdulatifga Balx yumushlarini topshirib bir qadar yengil
tortgan Ulugʻbek endi Samarqand va Hirotga oid tashvishlarni
qanday bartaraf qilish haqida o`ylay boshladi, Samarqandda
qolgan kichik oʻgʻli Abdulla ba'zi nojoʻya ishlari bilan aholini
norozi qilgani haqida noxush xabarlar keldi. Dashti
Qipchoqdagi koʻchmanchi sultonlar Zarafshon vohasigabostirib
kelmoqda. Bu hammasi Ulugʻbekning tezroq Samarqandga
qaytishini taqozo qiladi. Ammo uch oy Balxda, Hirotga shunday
yaqin joyda turib otasining qabrini ziyorat qilolmagani va
mushfiq onasini borib ko“rolmagani uning dilida ogʻir bir armon
boʻlib turibdi.

Hirotning jome masjidida Alauddavla Ulugʻbekning nomini
xutbaga qoʻshib oʻqitgani haqida xabar keldi. Demak, hozir
Ulugʻbek otasining oʻrnida qolgan oliy hukmdor deb tan olindi. Shunday boʻlgach, nega Hirotga bemalol borolmaydi? Elchilar
orqali Alauddavlaga shu savol berilganda, «Podshoh hazratlari
bizni ma'zur tutsinlar, inimiz Abulqosim Bobur bilan urush
harakatlari to“xtagan emas, Hirot harbiy holatdadir, oliy hazrat
kelganlarida ularning xavfsizligini ta'minlashimiz uchun zamon
tinchimogʻi zarur», degan javob olindi.

Ulugʻbek hozir Hirotga qoʻshin bilan borsa urush chiqadi.
Qoʻshinsiz borish esa chindan ham xatarli. Shuning uchun onasi huzuriga maxfiy odam bilan maktub yuborishga qaror qildi.
Oʻttiz yildan beri Ulug“bekka sodiq xizmat qilib kelayotgan
Bobo Husayn Turkidoniyni huzuriga chaqirdi:

— Yoʻl hozirligini koʻring, Husaynbek! Hirotga borib, onam
hazratlari bilan yakkama-yakka uchrashgaysiz. Mana shu maktubni berib, javobini... Amudaryo boʻyiga... Kalifga olib borursiz. Uch kundan soʻng men ham Balxdan chiqib, Kalifga yoʻl
olurmen.

Gavharshod begim har hafta chorshanbayi murodbaxsh kuni
azon pallada ayollar udumi boʻyicha oftob chiqmasdan Shohruh Mirzoning qabrini ziyorat qilishga borar edi. Bu qabr
Gavharshod begim madrasasida boʻlgani uchun shu binoda
madrasa mudarrislarining hujralari ham bor edi.




Moshgurunch soqollik Bobo Husayn malla chakmon kiyib,
boshiga kattagina salla oʻradi, qoʻltigʻiga kitob solingan juzdonni qisib, mudarris qiyofasiga kirdi-yu, madrasada oʻziga uzoq
qarindosh boʻlgan ulamolardan birini qidirib topdi va kechasi
uning hujrasida tunadi.

Madrasada Gavharshod begimning oʻziga ajratilgan xos hujralar bor edi. Begim Shohruh Mirzo va oʻrtancha oʻgʻli Boysunqur qabrlari oldida oʻltirib tilovat qilgandan soʻng, xos hujrasiga kirib, qabulga kelgan mudarris yoki talabalarning arzini
eshitar, muhtojlarga xayru ehsonlar qilar edi.

Shuni surishtirib bilgan Bobo Husayn tong qorong£isida
Gavharshod begim oʻz hujrasiga oʻtadigan yoʻlak oldiga kelib,
uning maqbaradan chiqishini kutdi.

Begimni madrasaga ikkita sodiq kanizidan tashqari yana toʻrtta
barvasta soqchilar ham kuzatib keldilar. Bu soqchilar tashqi
koʻrinishda begimni qoʻriqlab yurgan boʻlsalar ham, aslida
Alauddavla tomonidan qoʻyilgan xufiyalar edi.

Hirot harbiy holatda boʻlgani uchun Alauddavla momosi
tashqi gʻanim hisoblangan Ulugʻbek yoki Abulqosim Bobur
bilan aloqa bogʻlashidan hadiksirardi. Xususan, Hirotda
Gavharshod begimning nufuzi juda baland, barcha olimu fozil
kishilar Mahdi Ulyoni Shohruh Mirzodan keyingi eng tajribali va dono davlat arbobi deb bilardi. Alauddavlani allaqachon oʻz ta'siriga olgan qaynotasi Yodgorshoh arlat, vaziri
Xoji Sulton, lashkarboshisi Qora Bahodirlar Gavharshod begimning Hirotdagi obroʻsiga hasad koʻzi bilan qarashar, turli
yoʻllar bilan uni yomonlab, Alauddavlani momosiga ishonmaydigan qilib qoʻyishgan edi. Alauddavla momosining
Ulugʻbekka yoki Abulqosim Boburga yon bosishidan xavotirda
boʻlgani uchun begimning har bir qadamini kuzatib turadigan
qoʻriqchilar qoʻygan edi.

Faqat sagʻana yonidagi tilovat paytida va begim oʻzining
hujrasiga kirganda qoʻriqchilar erkaklik odobiga boʻysunib tashqarida qolishardi.

Bobo Husayn begimning oʻz hujrasiga yolgʻiz kirayotganidan foydalanib nim qorongʻi yoʻlakdan yorugʻroq joyga chiqdi:




— Assalomu alaykum, hazrat begim!..

Ovozi Gavharshod begimga tanish tuyuldi. Yuziga tikilib
turib, eski qadrdoni Bobo Husaynni tanidi-yu:

— Keling, keling taqsir, ne arzingiz bor? — dedi. Bobo
Husayn atrofga koʻz tashlab, bittagina kanizdan boshqa hech
kim yoʻqligiga amin boʻlgach, qoʻynidan Ulugʻbekning oʻram
qilingan maktubini chiqardi.

— Mana, arzi holim! — deya begimga sekin uzatdi.
Gavharshod begim zarhal qogʻ“ozning shohona belgisiga koʻz
tashlab, «Ulug“bekdanmi?» degan oʻydan hayajonga tushdi.
Kaniziga shivirlab:

— Mening huzurimga boshqa hech kimni kirg“izmang! —
dedi-da, Bobo Husaynga — ketimdan yuring! — deb ishora
qildi.

Hujraning ichida xizmatkor oʻltiradigan kichik bir xonacha
ham bor edi. Begim Bobo Husaynni oʻsha xonachaga kiritib,
shivirlab hol-ahvol soʻradi.

— Kutib turing! — deb xonacha eshigini bekitib qoʻydi.

Ulugʻbekdan kelgan maktubni yorug`“ tushib turgan joyga
olib borib, titroq qoʻllari bilan ochdi:

«Hazrat onajon, sizni sog“inganmen, diydoringizga tashna
boʻlib shu maktubni yoʻllamoqdamen, — degan soʻzlarni
oʻqiganda begimning koʻziga birdan yosh keldi. — Avvalo,
mendan gunoh oʻtgan boʻlsa, tazarru qilamen, kechiring! Sizni
ranjitib bo`lsa ham, gumroh oʻgʻlim Abdulatifni o“z yonimga
olib keldim. Men ota boʻlganligim uchun uning kafilini zimmamga olib, tarbiyat qilishga majburmen. Abdulatif chetroq
joyda mushkulotlar bilan olishib chiniqishi uchun uni Balxda
qoldirmoqchimen.

Endi Samarqandga qaytishdan oldin siz bilan koʻrishish
uchun Hirotga bormoqchi boʻldim. Ammo Mirzo Alauddavla
Hirot harbiy holatda ekanini aytib, borishimga moyillik koʻrsatmadi.

Men suyangan eng ulkan togʻ Cohibqiron bobomdan soʻng
Xoqoni Sayyid otam boʻlganini endi astoydil his qilmoqdamen.
Meni ellik yildan buyon balo-qazodan asrab yurgan otam endi
yoʻq. Men suyangan yana bir tog“ — siz onam hazratlari eka



ningizni birga safar qilganlarimizda aytgan edim. Endigi umidim
shulki, sizni bir vaqtlardagidek Amudaryo bo`yida kutib olsam.
Ilojini topib Bobo Husayn bilan bir kunga boʻlsa ham kelsangiz. Axir men sizni kutib olishu, kuzatish uchun Samarqanddan Amudaryo boʻyiga necha martalab otliq kelgan edim! Peshvoz olishu kuzatishlar bahonasida haftalar davomida ona-bola
hamroh boʻlardik, to`ygunimizcha suhbatlashardik. Siz menga
ajoyib maslahatlar berardingiz.

Hazrat otam vafot etgandan buyon hammamiz intihosiz
balolar girdobida qoldik. Bu balolardan qutulib ketishning iloji
bormikin?

Uch oʻgʻlingizdan yolgʻiz men tirikmen, yoshim ellikdan
oshgandan buyon umrning koʻpi ketib ozi qolganini sezib yuribmen. Siz ham menga g“animatsiz. Shuning uchun men volidayi
muhtaramam bilan diydor koʻrishishga muntazirmen».

Gavharshod begim koʻzlariga quyulib kelgan yoshdan maktubning oxirini o“qiyolmadi. Ipak ro“molchasini olib koʻz yoshini
artar ekan, yuzlari ham hoʻl boʻlganimi sezdi. «Oh, mehri
daryo oʻgʻlim Taragʻayjon! — deb pichirladi. — Koshki qanotim boʻlsa-yu, huzuringizga uchib borsam!»

Begim hujrada uzoq qolib ketsa tashqaridagi soqchilar hadik
olishlari mumkin. Agar ular bostirib kirib, qo`shni xonachada
oʻltirgan Bobo Husaynni topib olsalar... o`limga mahkum etishadi.
Begim yoʻlakdagi eshikni qoʻriqlab turgan sadoqatli kanizi oldiga
chiqdi:

— Men toat-ibodat bilan bandmen. Hech kim xalaqit bermasin! — deb buyurdi-da, eshikni ichidan bekitdi.

Soʻng hujraga qaytib, miz ustida turgan juzdondan qogʻoz,
qalam oldi.

«Ko`zimning oqu qarosi, buyuk oʻgʻlim Magʻusiddin Muhammad Taragʻay, — deb yozar ekan, koʻzlari yana beixtiyor
yoshlandi: — Men sizni koʻrib, bagʻrimga bosib jon bersam
rozi edim. Maktubingizni o“qiganimda yuzim necha bor koʻz
yoshlarimga yuvildi, ilojsizlikdan bagʻrim ezildi. Hozir mening
har bir qadamimni xufiyalar kuzatib yuribdilar. Nevaram
Alauddavla ketimga soqchi shaklidagi ayg“oqchilarini qoʻygan.
Bogʻi Safeddagi xizmatchilarimni ham almashtirgan. Agar men




biror kun yoʻq boʻlib qolsam, hammani oyoqqa turg£izib,
topib olurlar. Nechunki, men Hirotning eng nufuzli Mahdi
Ulyosi, sizning onangiz boʻlganim uchun Alauddavlaga kerak
emishmen. Bular bilurlarki, Hirotda men tursam siz onaga qarshi
qoʻshin tortib kelishni oʻz sha'ningizga munosib koʻrmagaysiz.
Shu sababdan Alauddavla bilan uning atrofini oʻrab olgan noinsoflar meni garov kabi hech qayoqqa ketkazmay tutib tururlar.

Jurjondagi nevaram Abulqosim Bobur ham meni oʻz huzuriga chorlagan edi. Og“a-inini yarashtirish maqsadida bormoqchi boʻldim. Lekin Alauddavla shunga ham ruxsat bermadi. Men
Abulqosim Bobur saroyida qolib ketsam inisining obroʻsi
oshishidan qoʻrqdi.

Men nevaralarim tarbiyasiga shuncha kuch, vaqt sarfladim,
ularga shunchalik mehrimni berdim. Oxirida ulardan bu qadar
shafqatsizlik, oqibatsizlik ko'rganimdan koʻnglim vayron...

Shoh oʻgʻlim Ulugʻjon! Siz Sohibqiron bobongizdek,
marhum otangizdek mushkulotlar olovida toblanib, fozil bir
daho darajasiga koʻtarildingiz. Men oʻylar edimki, nevaralarimni
yaxshi tarbiyalasam, ilmu amalga oʻrgatsam, ota-bobolarining
tajribasini dillariga singdirsam, ular ham sizlardek ulug“ siymolar
boʻlib yetishgay!

Ammo ona bergan tarbiya ozlik qilarkan. Har bir odamni
hayot oʻz xumdonidagi olovlari bilan pishiq gʻisht kabi toblamasa, siz ming tarbiya berganingiz bilan xom gʻisht xomligicha
qolarkan, bir-ikki zarbadan uvalanib ketarkan.

Nevaramiz Abdulatifning xomligidan foydalanib, ig“vogarlar
Nishopurdan narida uning ilki bilan meni bandi qildilar. Hozir
Alauddavlaning xomligidan foydalanib, zolimlar meni endi
uning asoratiga solib qoʻydilar. Oʻz ahvolimga yig'laymenu
qaygʻuli bir rivoyatni eslaymen... Togʻda men kabi bir Ona
lochin oʻtgan ekan. Uning uyasi yaqinida zaharli ilonlar yashar
ekan. Ular xavf solganda lochin ilonlarni dumidan changallab
osmonga olib chiqar ekanu qoyatoshlar ustiga tashlab yuborarkan. Qolgan ilonlar togʻ kamarlariga bekinib, lochindan qasd
olishning yoʻlini oʻylashibdi. Ona lochin har yili pana bir joydagi uyasiga tuxum qoʻyib jo`ja ochar ekan. Ilonlar ham tu



xumdan bola ochadi-ku, Lochin uzoqqa ov qilgani ketganda
ilonlar sekin oʻrmalab kelib, uning tuxumlarini yeyishibdiyu, oʻrniga ilonlarning tuxumidan qo`yib ketishibdi.

Bundan bexabar Ona lochin qoʻygan tuxumlariga vujudining haroratini berib, ularni bir necha kun bosib yotibdi. Vaqti
soati yetib, tuxumlar teshilibdi, ichidan nimadir chiqa boshlabdilar. Ona lochin qarasa, tuxumlardan joʻjalar oʻrniga ilonbachchalar oʻrmalab chiqibdi. Bundan dahshatga tushgan Ona
lochin chinqirib uyasidan koʻkka uchibdir. Ilonlarga yem boʻlgan
avlodi bilan vidolashib faryod chekkanda togʻlar larzaga kelibdir... Men ham mehrimni berib oʻstirgan nevaralarimning yomonliklarini koʻrib, oʻsha lochindek faryod chekkim, bu foniy
dunyo bilan vidolashgim kelur. Lekin... noumid shayton. Parvardigor biror joydan najot keltirur degan ilinjim bor.

Men-ku, yoshimni yashab, yetmishdan oshdim. Endi siz
ehtiyot boʻling, shoh oʻgʻlim. Bu nevaralarim joʻjaxoʻrozlardek
yana koʻp urush-yurish qilsalar kerak. Sizdan iltimosim shulki,
iloji boricha bularning urushlariga bormang. Hazrat otangizni
eslang: Xalil Sulton bilan Pirmuhammadlar taxt talashib urushganlarida Xoqoni Sayyid arqonni uzun tashlab, ularning urushiga
aralashmadilar. Oxiri yillar oʻtib vaziyat yetilganda Samarqandni
jangsiz oldilar. Siz otangizday vazmin va bardoshli oʻg£ilsiz...
Mening xudodan endigi tilagim shulki, to`rt mucham butun
paytda xor-zor qilmay omonatini olsin. Ilohim farzand dog£ʻini
boshqa koʻrmayin. Olim oʻgʻlim, shoh oʻgʻlim, parvardigordan
kunu tun tilagim shulki, siz ketimda qoling. Agar bu gal
koʻrishish nasib qilmasa, iloyo kelgusida siz bilan diydor
koʻrishish menga nasib qilsin!»

Gavharshod begim koʻz yoshlarini apil-tapil artib, maktubni oʻram qildi-da, qoʻshni xonachaga chiqib, Bobo Husaynga
topshirdi:

— Janob Bobo Husaynbek, ahvolni koʻrdingiz, borib
ayting, — deb shivirladi. — Ishqilib urush boʻlmasin, oʻlim
boʻlmasin! Safaringiz bexatar boʻlsin!

Ulugʻbek Mirzo onasini Amudaryoning chap qirgʻogʻida
kutib turgan edi. Bobo Husayn yolgʻiz qaytganini koʻrib koʻngli
bir choʻkdi. Soʻng onasidan kelgan javob maktubini oʻqir ekan,




yigʻlab yozilgan satrlardan va Ona lochin haqidagi rivoyatdan
etlari jimirlab ketdi. Lochin avlodidan boʻlgan Alauddavla
gʻaddor muhit ta'sirida ilonning ishini qilayotgani, momosini
asoratda tutish bobida u ham Abdulatifdan qolishmayotgani
Ulug`bekni larzaga soldi. Shunday mushkul ahvolda ham oʻzini
mardona tutayotgan onasiga boʻlgan mehri oʻn chandon oshdi.

Amudaryodan oʻtib, Samarqandga qarab ot surib borar
ekan, Turondagi tashvishlardan boʻshagandan soʻng Xurosonga tinch yoʻl bilan qaytib kelish va onasini ilonlar asoratidan
qutqarish niyatini diliga mahkam tugdi.

TAHLIKALI ZAMON

Hirot bilan Samarqand orasidagi obod yoʻllardan Amir
Temur va Shohruh davrlarida karvonlar emin-erkin qatnagan
zamonlar oʻtmishga aylanib boradi. Ulugʻbek oʻz otasi bilan
inoq hukm surgan davrda ham bu yoʻllar juda serqatnov va
tinch edi. Shinam karvonsaroylar, charchagan otlarni almashtirib beradigan yemxonalar, yoʻlovchilar tunab qoladigan rabotlar tunu kun mehmonlar xizmatida boʻlar, barcha bekatlar
davlat tomonidan qoʻriqlanar edi. Shuning uchun goh sharqdagi Xitoydan, goh janubdagi Hindistondan, goh g`arbdagi
Farangistonlardan keladigan elchilar va savdo karvonlari bu
yoʻllardan bexavotir qatnar edilar.

Lekin Shohruh Mirzo vafot etgandan keyin boshlangan
alg“ov-dalgʻovlar bu yoʻllarni juda notinch qilib qoʻydi. Ulardan
endi karvonlar emas, ichki nizolarga tortilgan harbiy kuchlar
koʻproq qatnaydigan boʻlib qoldi.

Bultur olti oy harbiy yurishlarda boʻlib qaytgan Ulugʻbek
Samarqandda kichik oʻgʻli Abdulaziz izdan chiqargan ishlarni
joy-joyiga qoʻyguncha qish boʻyi tashvish chekdi. Bahorda sal
orom olib, ilmu ijod bilan shugʻullanish umidida edi. Biroq
yana Xurosondan kelgan biri-biridan yomon xabarlar uning
tinchini buzdi.

Alauddavla va Abdulatif Hirot bilan Balx chegarasidagi
Chechektu tumanini talashib urush chiqarishibdi. Ikki orada
qon toʻkilib, anchagina odam halok boʻlibdi. Alauddavla Jur



jondagi inisi Abulqosim bilan yarashibdi. Endi ikkovlari birlashib Balxni Abdulatifdan tortib olmoqchi emishlar.

Alauddavla Abulqosim bilan ittifoq tuzgandan soʻng hovliqib Ulugʻ“bekni adolatsizlikda ayblamoqda emish: «Balx Joʻqiy
Mirzoning oʻgʻli Abubakrning mulki edi, — dermish — Mirzo Ulugʻbek Abubakrni kuyov qilamen deb aldab, Samarqandga yuborib, Koʻksaroyda qatl ettirgan, shundan keyin
Balxni Abdulatifga bergan». Holbuki, Abubakr Balxni akasi
Muhammad Qosimdan zo`ravonlik bilan tortib olgan, Samarqandda esa fitna uyushtirgani uchun qatl etilgan edi. Lekin Alauddavla Ulugʻbekning nomini jome masjidida
oʻqiladigan xutbadan oldirib tashlash uchun shunaqa tuhmatlar qilgan, soʻng o“z nomini xutbaga qoʻshib o`qitgan
edi.

Shu bilan Alauddavlaning Ulugʻ“bekka qarshi isyon koʻtargani
hammaga ma'lum boʻldi. Yaxlit davlatning parchalanishi — ko`p
falokatlarga sabab boʻlishi muqarrar. Bu parchalanishning oldi
olinmasa Xurosonda boshlangan beboshliklar Turonga ham vaboday tarqalishi hech gap emas. Shuni oʻylagan Ulug`bek yana
harbiy kuchlarni toʻplashga va Alauddavlaning isyoniga qarshi
yurish boshlashga majbur boʻldi.

U bahor paytida qirq ming qoʻshin bilan Amudaryodan
oʻtib, Xurosonga kirib keldi. Balx tomonidan chiqib otasiga
qoʻshilgan Abdulatif ellik ming qoʻshin toʻplagan edi. Alauddavlaning lashkari son jihatdan kamroq, ammo uning o`ziga
ishonchi haddan ziyod boʻlgani uchun Hirotdan tap tortmay
chiqib keldi. Hirotdan yuz chaqirimcha sharqdagi Tarnob degan joyda umumiy soni yuz ellik mingdan oshgan ikki taraf
qoʻshini bir-biriga qarshi jangga hozirlana boshladi. Hirotda turib bu hodisani eshitgan Gavharshod begim Alauddavlani sulh
tuzishga koʻndirdi. Ulugʻbek Mirzoga Hirot Shayxulislomi Xoʻja
Bahovuddin elchi boʻlib borayotganda begim unga dil yorib
soʻzladi:

— Axir ikki tomonda ham bizning jigarbandlarimiz! Qaysi
tomon magʻlub boʻlsa ham jabrini biz tortgaymiz, janob Shayxulislom! Shuni Ulugʻbek Mirzoga ayting, mening onalik iltijolarimni yetkazing!




Shayxulislom Xoʻja Bahovuddin Tarnobga yetganda avval
Abdulatifning ilgʻ“orlariga duch keldi.

Ulugʻbek Mirzo umrida bunday ulkan — toʻqson ming kishilik
lashkarni boshqarmagan edi. Bu lashkarning ellik mingiga Abdulatif sarkardalik qilmoqda edi. Hirotdan elchi boʻlib kelgan
keksa Shayxulislom Xoʻja Bahovuddin oldingi marralarni egallab turgan Abdulatifdan iltimos qildi:

— Shahzodayi juvonbaxt, meni hazrat momongiz yubordilar, tezroq Ulugʻbek hazratlariga uchramogʻim zarur!

— Uchrashganda ne arzingiz bor, taqsir?

— Sulh taklif qilmoqchimiz.

— Endimi? Alauddavla nechun oldingi sulh shartlarini buzib, bizga qarshi tajovuz qildi?

— Oʻtgan ishga salovat, shahzoda! Behuda qon toʻkilmasin!
Bizni Ulugʻbek Mirzo huzuriga oʻtkazib yuborishingizni iltimos qilurmen!

— Meni shoshirmang, taqsir. Hazratimga siz kelganingiz
toʻgʻrisida xabar yuborgaymiz. Qabul qilamen, desalar, keyin
borgaysiz!

Abdulatif jang qilish va Alauddavladan qasos olish istagi
bilan yonardi. Shuning uchun u elchini ataylab oʻz huzurida
uzoq tutib qoldi. Elchi kelgani haqidagi xabar Ulugʻbek Mirzoga vaqt oʻtganda — butun qoʻshin saf tortib jangga kirayotganda ma'lum qilindi.

To`qson ming qoʻshinni bir irodaga boʻysundirish Ulugʻbek
Mirzo uchun amri mahol boʻldi. Abdulatif Balx va Badaxshondan boshlab kelgan lashkar Ulugʻbek Turondan olib kelgan
qoʻshinga nisbatan koʻproq edi. Shuning uchun Abdulatif oldingi marralarni egallab, tashabbusni ham oʻz qoʻliga olib qo`ydi.

Sulh tuzishning iloji bo'lmagandan keyin Gavharshod begim urushga ketayotgan nevaralaridan biri — Abdulla Mirzoga
dil yordi:

— Ulugʻbek Mirzo sizga otadek mehribondirlar. Hirotda mening tarbiyamni olgan qizlari Habiba Sultonni sizga nikohlab
bermoqchi edilar. Siz ul zoti oliyga ikki tomonlama farzand
boʻlishingiz mumkin. Nahotki endi Alauddavla qoʻshini safida
Ulugʻbek Mirzoga qarshi jang qilsangiz?




— Nachora, hazrat begim? Rahmatlik otam hokim boʻlgan
Sherozni mendan amakim Muhammad Sulton tortib oldi. Xayriyat Hirotda Alauddavla Mirzo bizni yaxshi qabul qildilar. Ikki
ming qoʻshinim yoniga yana uch ming askar berib, panjhazora
lavozimiga munosib koʻrdilar.

— Endi shu besh ming navkarni Ulugʻbek Mirzoga qarshi
urushga boshlab bormoqchimisiz?

— Bunga oʻzimning ham xohishim yoʻq, hazrat momo!

— Boʻlmasa uzoqni oʻylab ish qiling, bolam. Alauddavla
magʻlub boʻlsa qayga borursiz? Undan koʻra Sizga otadek mehribon boʻlgan Ulugʻbek Mirzoga qarshi zinhor qilich yalangʻochlamang!

Oʻn yetti yoshlik shoirtabiat Abdulla Mirzoga momosining
gaplari qattiq ta'sir qildi. U Ulugʻbekning inisi Ibrohim Mirzoning oʻgʻli edi. Amakivachchalarga qiz berish odatlari azaldan bor boʻlgan. Hirotda Gavharshod begim yashaydigan Bog£i
Safedda Habiba Sulton bilan uchrashib, uni sevib qolgan Abdulla Mirzo «Sheroziy» taxallusi bilan bu qizga atab olovli
she'rlar yozgan edi. Mana shu sabablarning hammasi bir-biriga
qoʻshildi-yu, Tarnob jangi paytida Abdulla Mirzo oʻzining besh
ming kishilik qoʻshini bilan Alauddavlaning oʻng qanotidan
chiqib, Ulug“bek tomonga oq bayroq koʻtarib qochib oʻtdi.
Ulugʻbek Mirzo uni quchoq ochib kutib oldi:

— Farzandi aziz, sen menga gʻalaba mujdasini keltirding! —
deb suyundi.

Oʻng qanotning oldingi safida jangga kirgan Ablulatif qasos
tuyg`usiga toʻlib, Alauddavlaning askarlari bilan sherday olishdi, bir oʻzi oʻndan ortiq dushmanining boshini kesdi, qoʻl
ostidagi jangchilariga shu tarzda ibrat koʻrsatib, raqibining bir
qanotini sindirdi.

Chap qanotga Ulugʻbekning kichik oʻgʻli Abdulaziz Mirzo
boshchilik qildi. Uning qarshisida turgan Alauddavla lashkarlarining oʻng qanotidan Abdulla Mirzoning qochib oʻtganligi
Abdulazizning ishini osonlashtirdi. Alauddavlaning oʻng qanoti ham tezda magʻlub boʻlib, toʻzgʻib ketdi. G“uldan berilgan
qaqshatqich zarba buning ustiga qoʻshildi. Alauddavla tor-mor
boʻlib, jang maydonini tashlab qochdi. Izma-iz kelayotgan




quvgʻinchilardan qoʻrqib, Hirot qoʻrgʻoniga ham kirmay, Mashhad tomonga oʻtib ketdi.

Ulugʻbek gʻalaba uchun Allohga shukronalar aytdi-yu, qadrdon amiri Bobo Husayn Turkistoniyni chaqirtirdi:

— Janob Bobo Husayn, xos navkarlardan yuz kishini olingu, Hirotga tezroq yetib boring. Onam hazratlari bizni Hirotda
kutsinlar!

— Bosh ustiga, hazratim!

Tarnobdan Hirotgacha bir kunlik yoʻl bor edi. Bu yoʻlni
Bobo Husayndan ham oldin qoʻshinning ilgʻor saflarida jang
qilgan Abdulatifning beku navkarlari bosib oʻtdilar.

Shohruh Mirzo hukmronlik qilgan sal kam yarim asr davomida Hirot va uning atroflariga bironta talonchi qoʻshin bostirib
kelolgan emas edi.

Bu oʻn yilliklar mobaynida yov qoʻshini tomonidan talanish va toptalish nimaligini bilmaydigan boyu badavlat odamlar koʻpaygan edi.

Abdulatifga Tarnobdagi jang uchun Balxu Badaxshondan,
Koʻlobu Hisordan katta qoʻshin yollash oson boʻlgan emas.
Qoʻshinga yigitlarni yollaydigan tavochilar Hirot va uning atroflarida yarim asrdan buyon farovon hayot kechirayotgan odamlar juda katta boyliklar orttirganini, endi shu boyliklarni qurol
kuchi bilan tortib olib, yashin tezligida boyib ketish mumkinligini yollanma askarlarga aytishib, ularni bu harbiy yurishga
qiziqtirgan edilar.

Mana endi jang gʻalaba bilan tugagandan soʻng oldingi safda
borayotgan Abdulatifning yollanma askarlari Tarnobda Hirotgacha yastanib yotgan obod va boy vodiyning shaharu qishloqlarini ostin-ustun qilib, oʻlja yig“a boshladilar.

Ulardan yarim kun keyin yoʻlga chiqqan Ulugʻbek Mirzo
Tarnobdan naridagi Sanjob dovonidan oʻtgandan keyin Hirot
daryosidan suv ichadigan shaharu qishloqlarni koʻrganda Samarqand va Fargʻona atroflarini esladi.

Saf tortib oʻsgan mirzateraklar, azim chinorlar, sersoya
sadaqayragʻochlar, uzumzor, shaftolizor va anjirzorlar birbiriga ulanib, obod va ulkan Hirot vodiysini vujudga keltirgan
edi. Bu vodiyga Hirot daryosidan oʻndan ortiq katta shohariqlar




chiqarilgan, ularning suvlari qon tomirlarini eslatadigan yuzlab
katta-kichik ariqlarga taralib ketgan edi.

Ulugʻbek Mirzo yam-yashil Hirot vodiysiga uzoqdan zavqlanib koʻz yugurtirdi-yu, lekin bogʻ-rogʻlar bilan oʻralgan
shaharu qishloqlarni oralab oʻtayotganda gʻolib qoʻshin tomonidan talangan mahallalar va odamlarni koʻrib, iztirobga tushdi.

Hirot vodiysining katta bir qishlogʻida sakson yoshlik keksa
shoir Lutfiy istiqomat qilardi. Ulugʻbek uni Hirotda Gavharshod
begim madrasasida oʻtkazilgan she'riyat majlisida «Gul va
Navroʻz» dostonini goʻzal turkiy tilda oʻqib berib katta mukofot olganda koʻrgan, oʻshanda hirotliklar uni «malikul kalom»
deb ulugʻlaganini eshitgan edi.

Hozir Ulugʻbek Mirzo gʻolib askarlar toʻs-toʻpolon qilib
oʻtgan bir mahallada shu keksa shoirni uchratib qoldi. Hojilardek oq libos kiygan, koʻkragini qoplagan bo`liq soqoli ham
oppoq oqargan, hassa tutgan keksa shoir otliq kelayotgan
Ulugʻbek Mirzoni koʻrib, yoʻlning oʻrtasiga chiqdi.

— Hazrati podsho, qadamingiz qutlugʻ boʻlsin! — degan
soʻzlarni Lutfiy negadir yigʻlamsirab aytdi.

Ulugʻbek uni tanib otdan tushdi. Quchoqlashib koʻrishayotganlarida Lutfiy yigʻlab gapirdi:

— A'lo hazrat, ota yurtingizga xush kelibsiz! Lekin Hirot
vodiysi sizning qoʻshiningizga ne yomonlik qildi?! Nechun bunday shafqatsiz talonchiliklar bo`lmoqda?

— Mavlono, men ota yurtimizda talonchilikka mutlaqo yoʻl
qoʻyilmasin deb butun qoʻshinga farmon berganmen. Kim bu
farmonni buzmoqda?! Qayerda?!

Balxdan kelgan Jabbor Sulduz nomli amir shu atrofdagi
mahallalarga qoʻshin kiritib, yarim kunda oʻndan ortiq badavlat oilalarni talatgan, sandiqlarga yashirilgan tillolar, zarbof
buyumlar, turkman gilamlar, atlasu kimxoblarni yetti tuyaga
yuklatib, yigirmatacha navkari bilan Balxga joʻnatish niyatida
narigi bir koʻchada turgan edi.

Ulugʻbek Mirzo oʻz mavrkabi bilan oʻsha koʻchaga oʻtib,
oʻlja yuklangan tuyalardan tashqari aravalarga ortilgan sandiqlar,
ular ustiga taxlangan gilam va boʻxchalarni ham koʻrdi.




Aravalar ortida qoʻli bogʻlangan asira qizlar ham kanizaklikka olib ketilmoqda edi.

Ulugʻbek Mirzo yonidagi yasovullar va navkarlarga buyurib,
bu ishni qilgan bir ming askarga boshliq Jabbor Sulduzni tuttirdi. Taftish oʻtkazilganda ma'lum boʻldiki, Jabbor Sulduz
bir xonadonda talonchilarga qarshilik koʻrsatgan ikki yigitni
qilichdan oʻtkazdirgan, boshqa bir xonadonda bokira qizning
nomusiga tekkan ekan. Bechora qiz «Endi harom boʻldim!» deb,
nomusga chiday olmay, oʻziga oʻt qoʻyibdi, olovda yonib halok
boʻlibdi.

Bu hodisalardan dahshatga tushgan Ulugʻbek Mirzo Jabbor
Sulduzni qatl ettirmoqchi boʻldi.

Shunda Jabbor o`z sarkardasi Abdulatif Mirzoning ruxsati
bilan oʻlja olganini aytib, aybini oqlashga urindi. Ulugʻbek Mirzo oʻgʻlini chaqirtirdi.

— Amirzoda, nahotki siz shunday talonchiliklarga ijozat
bergan boʻlsangiz? — deb soʻradi.

— Hazrat otajon, men faqat bir kunlik chopqinga rozilik
bergan edim. Axir Sohibqiron bobokalonimiz Oltin Oʻrdada
Toʻxtamish ustidan gʻalaba qozonganda qoʻshinga ikki kunlik
chopqinga ruxsat bergan ekanlar-ku?

— Nahotki siz uchun Hirot Oltin Oʻrda kabi dushman mamlakat boʻlsa?! To`xtamish qayoqda-yu, amakivachchangiz
Alauddavla qayoqda? Toʻxtamish davridan buyon zamonlar
qanchalik oʻzgarganini nahotki tushunmasangiz? Hazrati otamiz
Shohruh Mirzo soʻnggi qirq yil davomida Turonu Xurosonda,
Iroqu Ozarbayjonda qancha gʻalabalarga erishib, biror marta
chopqinga ruxsat bergan emaslar. Biz ham maxsus farmon bilan
talonchilikni taqiq etgan edik. Siz nechun bunday jinoyatlarga
yoʻl berdingiz? Begunoh qon to`kish, bokira muslimaning
nomusiga tegish... Buni qanday oqlash mumkin?!

— Bu jinoyatlarni Jabbor oʻzi sodir qilgan, endi javobini oʻzi bersin! — deb Abdulatif ham otasining hukmiga
bosh qoʻshdi. Ulug`bek Mirzo maxsus farmonda Jabbor
Sulduz qilgan jinoyatlarni batafsil koʻrsatib, uni oʻlim jazosiga
hukm qildi. Bu hukm qoʻshin toʻplangan katta maydonda ijro
etildi.




Podsho farmonini barcha beku navkarlarga oʻqib eshittirish
qoʻshin boshliqlariga topshirildi.

Lekin Abdulatif bu farmonga barmoq orasidan qaradi. U
bilan kelgan balxlik va badaxshonlik beku navkarlar talonchilikni
Ulugʻbek Mirzoning koʻzi tushmaydigan joylarda davom
ettirdilar.

Abdulatif va uning qoʻshini hammayoqqa dahshat solib
kelayotgani haqidagi xabarlar Hirotga allaqachon yetib borgan edi. Alauddavla ham shaharni himoyasiz tashlab qochgani
saroy ahlining vahimasini avjiga chiqardi. Gavharshod begim
ham Bogʻi Safeddagi eng kerakli narsalarini shosha-pisha
yigʻishtirib, Astroboddagi nevarasi Abulqosim Bobur tomonga
joʻnadi.

Begim inisi Muhammad Soʻfi Tarxon va boshqa yaqinlari
bilan Mashhad yoʻlida ketayotganda Bobo Husayn ularni quvib
yetdi.

— Hazrat begim, Mirzo Ulug“bek meni maxsus yubordilar.
Hirotga qayting! — deb iltijo qildi.

— Hirotga Abdulatif ham keldimi?

— Kelgan boʻlsa ham, siz podshoh hazratlarining himoyasida boʻlursiz!

— Men jon deb Ulugʻbek huzuriga borardim, sogʻingan
farzandimni bagʻrimga bosardim. Lekin Abdulatifdan qoʻrqamen.
Uning atrofiga qilichidan qon tomgan beshafqat amirlar
yigʻilgan. Ular birgalashib Hirot atrofidagi mahallalarni qoʻshinlariga talatibdirlar. Hirot ahli buni Ulug“bekdan koʻrib, oʻgʻlimizdan qattiq xafa boʻlganlarini o`zim eshitdim.

— Ammo Ulugʻbek hazratlari butun qoʻshin ahlini maxsus
farmon bilan ogohlantirgan edilar. Farmonda «Hirot otamizning uyi, bizga meros tekkan mulk, bu yerda talonchilik qilish
gunohi azimdir, bunday gunohni sodir qilganlar ayovsiz jazolanur!» degan soʻzlar bitilganiga men oʻzim guvohmen!

— Abdulatif bilan uning tarafdorlari bu farmonni buzgan
boʻlsalar-chi? Ular koʻpchilik, shuning uchun Ulugʻ“bekdan
qoʻrqmaydilar, unga itoat etmaydilar! Shu vaziyatda ular
oʻgʻlimning ra'yiga qarshi borib, menga ham biron yomonlik
qilmaydi, deb kim kafolat bera olgay?




— Biz kafolat berurmiz, begim! Hazratimning bizdek sadoqatli beklari ham oz emas!

Shu gapdan soʻng Gavharshod begim Hirotga, Ulugʻbek
huzuriga qaytmoqchi boʻlib, inisi Muhammad Soʻfi Tarxondan
rozilik soʻradi.

— Men bu toʻpolonda Hirotga qaytishga rozi emasmen! —
dedi Muhammad Tarxon qat'iyat bilan. — Abdulatif otasining
buyrugʻiga bo`ysunmay oʻzboshimchalik bilan elni talayotgan
ekan, undan yaxshilik chiqmagay!

Gavharshod begim ogʻir «uh» tortdi:

— Ming afsus, bultur Ulug`bek Mirzo mening gapimga
kirmadilar. Abdulatif Ixtiyoriddin qal'asidan xonaki hibsdan
chiqarilmasa, bugungi urushlar boʻlmasligi mumkin edi. Lekin
endi bu dev koʻzadan chiqib oldi. Qaytib kirmagay, otasiga
ham boʻysunmagay!

— Biz uning jabrini bir marta tortdik, endi bas! — deb
Muhammad Soʻfi Tarxon opasi Gavharshod begim bilan bexatar joy qidirib ketdi, Hirotga qaytmadi.

Qo`shin orasida chindan ham Abdulatifning tarafdorlari
koʻpayib bormoqda. Chunki Abdulatif jang qilishni va yangiyangi oʻljalar olishni yaxshi koʻradi. Amiru navkarlar ham
bosib olingan joylardan katta boyliklarni qoʻlga kiritganlaridan mamnun boʻlib, Abdulatifni botir sarkarda deb ulugʻlashadi.

Ulugʻbekning Tarnobu Hirot atroflarida talonchilik qilishni
taqiqlagan farmonlaridan nafsi katta amirlar norozi boʻlar edi.
Ana shu amirlar orasida argʻin urugʻiga mansub ikki ming navkarga
boshchilik qiladigan yigirma besh yoshlik yovqur yigit —
Abusayid Mirzo ham bor edi.

Urush hali tugagan emas, Alauddavla inisi Abulqosim Bobur
bilan til biriktirib, qarshi hujumga oʻtishi mumkin. Shuning
uchun Ulugʻbek harbiy yurishni davom ettirib, Mashhad va
Nishopurni ham ishgʻol qildi.

Abdulatifda otasiga nisbatan norozilik kuchayib borayotganini
sezgan Abusayid Mirzo Nishopurda toʻxtaganlarida jayron kiyik
soʻydirib, Abdullatifga ziyofat berdi. Mayinobga kabobni gazak
qilib, kayflari ancha koʻtarilganda:




— Amirzoda, biz siz bilan qarindoshmiz, amakivachchamiz! —
dedi Abusayid. — Men ham Sohibqiron Amir Temur avlodidanmen.

— Ha, rost, sizning bobongiz Mironshoh Mirzo bilan bizning bobomiz Shohruh Mirzo tugʻishgan ogʻa-ini boʻlganlar.

— Bundan tashqari buyuk sarkarda Xalil Sulton mening
amakim edilar. Sizning onangiz Husn Nigor xonim Xalil Sultonning qizi boʻladilar. Biz siz bilan hazrat onangiz orqali ham
yaqin xeshmiz! Endi ogʻa-inidek yaqin boʻlmogʻimiz lozim.
Tarnobdagi jangda siz chindan ham qahramonlik koʻrsatdingiz,
Mirzo Abdulatif! Men buni hazrat otangizga aytdim. «Fathnoma Mirzo Abdulatif nomiga yozilsa adolatdan boʻlur» — dedim.
Ammo ming afsuski, hazrat otangiz koʻproq iningiz Abdulazizga mehr qoʻygan ekanlar.

— Kim bilsin! Otam menga boshqa sabab koʻrsatdilar. «Hirot
bilan uning atroflarida talonchilik boʻlmasin!» deb farmon chiqargan edilar. Men «gʻolib beku navkarlar oʻljador boʻlsinlar!»
deb talonchilikka yoʻl berib, farmonni buzgan emishmen! Shuning uchun fathnoma mening nomimga bitilmagan emish... Xullas, g`alaba fathnomasini Abdulaziz nomiga bitish bilan hazrat
otamiz bizning qadrimizni yerga urdilar!

— Baribir qoʻshin orasida sizning sarkardalik obroʻ`yingiz...
hazrat otangiznikidan balandroq, Mirzo Abdulatif!

— Otam mening koʻtarilib ketishimni istamaydilarmi? Hayronmen, Hirotdagi xazinada hazrat bobomdan menga meros
qolgan ikki yuz tuman tangani ham berdirmadilar. «Urush tugagandan soʻng olursiz» deb vaj koʻrsatdilar. Imod qal'asida
ham Alauddavla yashirib ketgan necha ming tuman oltinlar
bor edi. Men bu qal'ani allaqachon zabt etgan boʻlur edim.
Ammo hazrat otamiz «qal'a qoʻl yetmas balandlikda ekan, koʻp
talafot beribsiz, behuda qon toʻkilmasin, keyinchalik sulh tuzilganda Imodni jangsiz olgaymiz» — dedilaru, yana jilovimdan
tortib, shashtimni qaytardilar...

— Ha, Mirzo Abdulatif, sizda Sohibqiron Amir Temurning jasorati bor. Bobokalonimiz bunday qal'alardan qanchaqanchasini olganlar. Ammo hazrat otangiz... buyuk olim boʻlsalar
ham podsholik iste'dodlari siznikichalik buyuk emas. Sizni




Samarqandga yoʻlatmay, obroʻyingiz koʻtarilishini istamay
yurganliklari ham shundan boʻlsa kerak...

Abusayid Mirzo Abdulatifning dilidagi gaplarni topib
aytayotganday boʻldi. Yana bir qoʻldan may ichishgandan keyin
Abdulatif unga dil yorib dedi:

— Baribir ertami, kechmi, Samarqand bizniki boʻlgʻay,
Mirzo Abusayid! Bilursizki, otning jilovini behuda tortaversalar, bir kun emas bir kun jilov uzilib ketgay!

Abdulatifning koʻzidagi isyonkorona olovni yoqtirgan
Abusayid ovozini pasaytirib dedi:

— Lutf qildingiz, amirzoda! Xudo xohlasa, jilov uzilganda men yoningizda boʻlurmen! Sizga ilkimdan kelgan ko“makni
berurmen!

Ular ahdu paymon qilgan kabi qoʻl olishdilar. Lekin dil
tubida har biri o`z manfaatini oʻylab qoʻl bergan edi; Abusayid ota-bolani urushtirib qoʻyib, birini boshqasining zarbasi
bilan bartaraf qilgandan soʻng Samarqand taxtini oʻzi egallashni istardi. Chunki bu taxtga Abdulatifning qanchalik haqqi
boʻlsa, temuriyzoda Abusayidning ham shunchalik haqqi bor
edi. Buni yaxshi biladigan Abdulatif esa Abusayidning
koʻ“magidan foydalanib, ishini bitirgandan soʻng uni chetroq
bir viloyatga hokim qilib joʻnatib qutulishni oʻylardi.

Mana shunday ichki ziddiyatlarga toʻlib harakatlanayotgan
Ulugʻbek qoʻshini Firdavsiy tugʻilgan mashhur Tus shahri yaqinidagi Rodgon degan joyga yetganda Jurjondan Abulqosim
Bobur huzuridan boshiga katta dastor kiygan oq soqollik Shayxulislom elchi boʻlib keldi. Ulug“bekka Abulqosim Bobur nomidan qimmatbaho sovgʻalar topshirgach:

— Hazrati oliylari, Mirzo Abulqosim Bobur sizga sodiq
farzanddurlar, — dedi. — Bultur Balxda turganingizda ham
elchi yuborib sadoqat izhor etgan edilar. Bu yil Tarnobdagi
jangga ogʻalari ul zotni koʻp targʻib qildilar, ammo Abulqosim
Bobur sizga qarshi borishni mutlaqo istamadi.

— Istamadi emas, kim gʻolib chiqishini kutdi! — dedi
Ulugʻbek. — Alauddavla bilan yarashganidan xabarimiz bor. Agar
ogʻasi Tarnobda gʻolib chiqsa Mirzo Abulqosim hozir bizga
emas, Alauddavlaga sadoqat izhor qilib elchi yuborgan boʻlur




edi. Bu ikki ogʻa-ini bizning volidayi muhtaramamizni oʻzlariga
qalqon qilib, bizning huzurimizga kelishlariga mone boʻlmoqdalar. Alauddavla Hirotda shunday keksa Mahdi Ulyoni
qoʻriqchi aygʻoqchilar asoratida tutganidan xabarimiz bor.
Holbuki, onam hazratlari Alauddavlaga ozmuncha yaxshiliklar
qilganmi? Shunday momosini asoratda tutib, men bilan diydor koʻrishishiga moneliklar qilgani uchun Alauddavla koʻr
boʻlsa arzigay!

— Siz ming marta haqsiz, a'lohazrat! — dedi elchi ta'zim
bilan. — Mirzo Abulqosim Bobur ham ogʻalarini beoqibatligi
uchun yomon ko`ʻrurlar. Shu sababdan Alauddavla Jurjonga bormay, inilaridan ham qochib yuribdir. Abulqosim Bobur
«koʻrnamak ogʻam ilkimizga tushsa koʻzlariga mil torttirib koʻr
qilurmen!» — degan soʻzlarini men oʻzim eshitdim!!

— Undoq boʻlsa, Mirzo Abulqosim Bobur bizdan ne istaydilar? — deb, Ulugʻbek xiyol yumshagan ohangda savol berdi.

— Urush harakatlari toʻxtatilsa, sulh tuzilsa, el-ulus tinchisa — ul zotning orzulari shuldir. Shu orzuga yetsak, Mirzo
Abulqosim Bobur sizning nomingizni xutbaga qoʻshib oʻqitgaylar, sizning buyuk ismingiz bilan pul zarb etgaylar!

— Ammo Alauddavla ham shunday va'dalar berib, keyin
yogʻiylik qildi. Avval Mirzo Abulqosim shu va'dalarini bajarsin!
Keyin sulh tuzishni oʻylaylik.

— Har bir soʻzingizni gavhar oʻrnida qabul qilgaymiz! —
dedi elchi va Ulugʻbekning shartlarini Abulqosim Boburga
yetkazish uchun qaytib ketdi.

Abdulatif otasining Abulqosim Bobur bilan sulh tuzishini
istamasdi.

— Hazrat otajon, Abulqosimga kuch yigʻish uchun fursat
bermaylik, uni zaif paytida bosaylik, toki ogʻasi Alauddavla
kabi tor-mor boʻlsinu bizga ikkinchi bosh koʻtara olmasin!

— Har qalay, elchi yuborib, sulh soʻragani uchun bunchalik bosqin qilish bizga munosib emas! Siz menga oʻgʻil

! Chindan ham keyinchalik Abulqosim Bobur akasi Alauddavlaning
koʻziga mil torttirib, qisman koʻr qilgani tarixchilar tomonidan qayd
etilgan.




boʻlsangiz, Abulqosim Bobur — jiyandir. Hazrat onamiz
uning dargohida. Buni unutib boʻlg'aymi? Endi elchi javob
olib kelguncha biz Isfaroinga borib turgaymiz. Siz qoʻshin bilan
Bistomni egallang. Ammo ortiqcha hujumlar qilmang, amirzoda,
behuda qon toʻkilmasin!

Abdulatif buyruq ohangida aytilgan bu soʻzlarga itoat etmay
iloji yo“q edi. AMmo kechqurun amakivachchasi Abusayid bilan
xilvatda may ichib oʻltirib, yana otasidan ranjib gapirdi:

— Ko`rdingizmi, bugun yana jilovimdan tortdilar!

— Otangiz ataylab shunday qilayotganga oʻxshaydir, amirzoda. Chunki ul zotda sarkardalik salohiyati zaif.

— Xudo haqqi, nechun buni tan olmaydilar?

Abusayid ovozini pasaytirdi:

— Agar tan olsalar, toju taxt bilan qoʻshinni sizga berib,
faqat olimligu mudarrislik qilishlariga toʻgʻri kelur.

— Bu gapni ikkinchi marotaba ayta koʻrmang, Mirzo
Abusayid, eshitsalar boshimiz ketgay! Samarqandda Mirzo
Abubakr qanday qatl etilgani yodingizdami?

— Ammo men boshimga qilich kelsa ham rostini ayturmen!

— Rostgoʻyligingiz uchun tashakkur... Endi otam Isfaroinda
besh-oʻn kun toʻxtab Abulqosimning elchisini kutsalar kerak.

— Ungacha biz Bistomni zabt etgaymiz. Abulqosim Astrobodga chekinsa, tinchlik bermay, yana ta'qib etgaymiz. Axiyri
elchi yuborish fikridan ham qaytib, Iroqqa qochgay.

— Ana bu reja menga ma'qul! — dedi Abdulatif mamnun
shivirlab.

Xuddi shu daqiqalarda Ulugʻbek xufton namozini oʻqib
boʻlib, joynamoz ustida tiz choʻkkan holda past tovush bilan
xudoga iltijo qildi: «Yo Allohu Taolo, biri oʻgʻlim, biri jiyanim, ikki oʻt orasida qolgan mushfiq onam, — bu intihosiz
arosatdan oʻzing najot ber, ey parvardigori azim!»

DAHOGA KO`Z TIKKAN BALOLAR

Hazar dengiziga yaqin boʻlgan Nishopur atroflarida yoz
issiqlariga bardosh berish qiyin, chunki havoda nam koʻp.
Ulugʻbek Isfaroin degan xushhavo joyda baland bir tepalikka




qurilgan serdaraxt qoʻrgʻonda toʻxtab, oʻn kuncha dam oldi.
Shu orada kichkina oq salla oʻragan, malla chakmon kiygan
nuroniy bir moʻysafid uning qabuliga keldi. Ancha-muncha
odamni podshoh qabuliga kiritmaydigan qoʻriqchilar «kimsiz?
ne arzingiz bor?» deb surishtirdilar.

— Men Orif Ozariy nomi bilan kitoblar yozganmen, —
deb «Ajoyibul Gʻaroyib» hamda «Javohirul asror» degan ikkita
kitobini qoʻrchiboshiga koʻrsatdi. — Asli ismim Hamza Ibn Ali.
Ulugʻbek hazratlariga bundan ellik yil oldin qissaxon boʻlganmen...

Qo`rchibegi kitoblarni qoʻliga olib, podshohning huzuriga
kirib ketdi-yu, koʻp oʻtmay kulimsirab qaytib chiqdi:

— Hazratimning xotiralariga qoyilmen! Ellik yildan buyon
sizni unutmagan ekanlar. Yuring!

Ulugʻbek oʻzining ilk ustozini oʻrnidan turib qarshi oldi. U
bilan quchoqlashib koʻrishdi, soʻng oʻng yonidagi zarbof
koʻrpachaga taklif qildi.

— Mavlono, sizning mana bu kitoblaringiz mening Samarqanddagi kutubxonamda ham bor, — dedi.

— Tashakkur, hazratim. Sizning olamshumul ishlar qilganingizni uzoqdan boʻlsa ham eshitib hamisha iftixor qilurmen.
Madrasalar, rasadxona... Xususan, Ziji Jadidi Qoʻrg“onidek
buyuk kashfiyot...

— Lekin buning hammasidan ham podshohlik yuki menga
behad ogʻir tuyulgay, mavlono. Xususan, otam oʻlgandan
buyon... intihosiz nizolar, janglar, yoʻl azoblari... buning hammasiga bardosh berish uchun qanchalik chidam, sabr-toqat...

— ...Balki ulugʻ bir matonat kerak! — deb soʻz qoʻshdi
mavlono Hamza. — Sizda shunday matonat uchqunlari bolaligingizda ham bor edi. Yosh paytingizda ham Tabrizu Qorabogʻdan Hirotu Samarqandlargacha otliq borganingizni bir
eslang. Axir sizdek daholarga ko`z tikuvchi balolar koʻp boʻlgʻay!
Qirq yil davomida qilgan ulug“ ishlaringiz qanchadan-qancha
nursiz amiru a'yonlarning hasadini qoʻzgʻatib, baxilligini junbishga keltirganini men yaxshi tasavvur eturmen.

— Ana shu hasadu baxilliklar hozir avjiga chiqmishdir,
mavlono. Barcha baxillar oʻg`lim Abdulatif atrofiga toʻplanib,




ig“volar qilayotganini sezib, bezovtaligim ortadur. Oʻg“limizning
hovliqma fe'li bor. Gʻalabadan hovliqib, talonchiliklarga yoʻl
beribdur. Shuning uchun Tarnobdagi gʻalaba fathnomasini
uning nomiga yozdirmadim. Ammo buni gap-soʻz qilib, otabola orasiga gʻubor soluvchilar paydo boʻ`libdir. Shuni eshitib,
kechalari uyqum qochib ketadir...

— Ko`ʻngilni keng qiling, hazratim. Bu hammasi Sizga nisbatan tog“ etagida gʻimirlayotgan qurt-qumursqalardek mayda...

— Ammo falakning gardishi bilan men ham Samarqanddan
sizning vataningizga qoʻshin tortib keldim, mavlono. Inoning,
jahongirlik da'voyim mutlaqo yoʻq. Yana gʻarbga qarab yurilsa
Rey, Tabrizu Bogʻdod. Oʻshal tomonlarda Sohibqiron bobomning oʻgʻillari Umarshayx Mirzo bilan Mironshoh Mirzo jangu
jadallarda halok boʻldi. Bu bizga achchiq saboq emasmi? Jahongirlik bas! Mening xudodan tilagim shulki, oʻzi bergan jonimni
begona yurtda emas, vatanim Turonda, Samarqandda qaytib olsin!

— Ammo men sizga xudodan uzoq umr tilaymen!

— Tashakkur, mavlono! Siz menga yoshligimda aytib bergan rivoyatlarga binoan parvardigor muruvvatiga sazovor boʻlgan
jonzodlar yulduzga aylanib osmondan abadiy makon qurar
ekanlar. Gunohlarga botgan tana axir bir kun yerga koʻmilur,
qabrimizdan maysa unib chiqur. Ammo ruhimiz... koshki ruhimiz
osmonga uchib chiqsa! Bu foniy dunyo tashvishlaridan bezib
ketganimda bir istak dilimda qayta uygʻonur. Qaniydi, ruhimni
tanamdan osonlikcha ayirib olsamu, osmonga qushdek uchirib
yuborsam! Bu qush yulduzlar orasidan oʻziga makon topsa!
Ruhim yulduz boʻlmasa ham mayli, faqat musaffo osmonda
bir yorugʻ“ zarra boʻlib, yulduzlarning sokin nuridan, ulardagi
muvozanatu uygʻunlikdan bahra olib yashasa... Endigi orzuyim
shul!..

— Ammo nechun bunchalik ma'yus tuygʻularga berilmoqdasiz, hazratim?

— Chunki... foniy dunyodagi yomonliklardan toʻyib ketdim! Rost, hazrat otam bilan mushfiq onam menga umr boʻyi
yaxshilik qildilar. Afsuski, otamdan judo boʻldim. Hazrat onam
esa, oʻgʻlim Abulatif tufayli mendan yuz oʻgirib... oʻzlarini
olib qochadigan boʻlib qoldilar.




Mavlono Hamza Ulug`bekning soʻnggi soʻzlariga e'tiroz qildi:

— Hazratim, men Gavharshod begimni Domgʻon yoʻlida
koʻrdim. Ul Mahdi Ulyo hali ham sizni onalik mehri bilan
sevib tilga oldilar.

— Qani, qani, batafsilroq soʻzlang, mavlono! Qayerda
koʻrdim dedingiz?

Abulqosim Boburning Astroboddagi qarorgohiga Abdulatif
hujum qilgandan soʻng uning oila ahli Gavharshod begim bilan
birga Domgʻ“on tomonlarga koʻchib ketmoqda ekan. Mavlono
Hamza ularni yoʻldagi bir qishloqda hovuz boʻyida dam olib
oʻtirganlarida uchratibdi. Gavharshod begim mashhur malika
boʻlgani uchun mavlono uni Hirotda ham koʻrgan, yoshlikda
esa Ulugʻbek tufayli u bilan koʻp uchrashgan edi.

Hovuz boʻyida dam olib oʻltirgan begimga mavlono Hamza
mulozimlari orqali oʻzini tanitib, yonlariga bordi. Horib-charchagan, ozib ketganidan gavdasi ham kichraygan Gavharshod begim:

— Bizning boshimizga tushgan koʻrgiliklar hech kimning
boshiga tushmasin, mavlono! — deb soʻz boshladi. — Nevaralarning koʻpi beoqibat chiqqani ustiga yolgʻiz o`g`lim Ulugʻbek
ham bizni bunchalik ayovsiz ta'qib etganiga lolmen! Axir men
Abulqosim Boburni murosaga keltirgan edim, elchi yuborib,
Ulugʻbekni oliy hukmdor deb tan olgan edi. «Yoʻq, avval
mening nomim bilan pul zarb qilib koʻrsatsin!» — deb elchini
qaytaribdilar. Axir qochib yurib qanday pul zarb qilib boʻlur?
Zarbxona Astrobodda qoldi. Zolim Abdulatif Abusayid Mirzodek
bir noinsofni yoniga olib, bizni Astroboddan ham quvib chiqardi.
Endi bevatan boʻlib Iroqqa qochaylikmi?! Axir menda ne gunoh? Mana bu murgʻak bolalarda ne gunoh?!

Gavharshod begim hovuzning narigi chetida koʻchlar orasida kattalardek xomush oʻtirgan xushbichim bir bolani imlab
chaqirdi:

— Alisherjon, beri keling!

Bola tez oʻrnidan turib, Gavharshod begimning oldiga keldi-da qoʻl qovushtirgan holda mavlono Hamzaga odob bilan
salom berdi.

— Borakallo, sher oʻgʻil. Kimning oʻgʻli boʻlursiz? — soʻradi mavlono Hamza.




Alisher Gavharshod begimga bir qarab oldi-da, mas'um
tovush bilan javob berdi:

— Amir Gʻiyosiddin Kichkinaning oʻgʻlimen.

— Nechun otangizni «Kichkina» derlar?

— Bilmadim, — deb Alisher uyalib yerga qaradi.

Shunda Gavharshod begim izoh berdi:

— Buning tarixi ancha uzoq, mavlono. Alisherning otabobolari Amir Temurga yaqin ekanlar. Abusayid Chang degan
bobosi Amir Temurning ikkinchi oʻgʻli Umarshayx Mirzo bilan bir onani emgan koʻkaldosh ekanlar. Keyinchalik Alisherning otasi amir Gʻiyosiddin Umarshayxning nevarasi Gʻiyosiddin
Mansur bilan birga oʻsadir. Temuriyzoda Gʻiyosiddinning yonida yurgan amir bahodirona gavdalik odam boʻlsalar ham,
kamtarlik bilan oʻzlarini Gʻiyosiddin Kichkina deb ataydilar.
Hozir ul zot Abulqosim Bobur dargohida Sabzavor shahriga
hokimlar. Bu hammasi Abdulatifga ma'lum. Shuning uchun bular
ham Abdulatifning gʻazabidan qoʻrqib, Hirotdan biz bilan
birga qochib chiqqanlar.

Gavharshod begim tomirlari keksalikdan boʻrtib chiqqan
qoʻllarini Alisherning yelkasiga qoʻydi:

— Alisherning zehni oʻtkirligi menga xuddi Ulugʻbekning
bolalikdagi zehnini eslatur. Yodingizda bormi, mavlono?
Ulugʻbek besh xonalik sonlarni shunday xotirasida zarblab,
hosilasini bexato chiqarib berur edi. Shunday buyuk salohiyatni bundan qirq-ellik yil oldin Ulug“bekda koʻrgan boʻlsam,
mana endi Alisherjonda noyob iqtidorning boshqa bir xilini koʻrib
qoyil bo`'lmoqdamen. Qarang, mana shu Alisher... toʻrt yoshida
savod chiqarur... Hozir yetti yoshida minglab bayt she'rlarni
yod bilur. Farididdin Attorning «Mantiq-ut-tayr» kitobini boshdan-oyoq yod olmish...

— Chindan, afsonaviy iqtidori bor ekan, Alisherbekni yomon koʻzdan xudo asrasin. Oʻzi ham she'r bitsa kerak?

Alisher bu maqtovlardan iymanib yerga koʻz tikkancha jim
turibdi. Shunda Gavharshod begim uning qoʻ`lchalarini qoʻliga
olib, yuzini oʻziga qaratdi:

— Alisherjon! Kecha bir she'r aytgan edingiz. Eshitib
koʻzlarimga yosh keldi. Shuni yana bir ayting.




Alisherning bu quvgʻinlardan zada boʻlgan dili hozir she'r
aytishga moyil emas edi. Shunda Gavharshod begim yana undan
iltimos qildi:

— Hech boʻlmasa ikki satrini ayting, bolam! Mavlono bir
eshitsinlar! Balki sizning mas'um tovushingiz Ulugʻbek Mirzoning quloqlariga yetib borar...

Alisher nihoyat:

— Xoʻp, — deb koʻndi va kattalardek jiddiy, ma'yus ohang
bilan ikki satr she'r aytdi:

G'urbatda gʻarib shodmon boʻlmas emish.
El anga shafig'u mehribon bo'lmas emish...

Shu paytda mavlono Hamza ham Alisherning buncha erta
uygʻongan iste'dodini yurakdan his qildi.

— Bu yosh dahoga koʻz tikkan balolar bor ekan! — dedi. —
Men shu bugunoq Mirzo Ulugʻbek huzurlariga yoʻl olurmen,
begim! Ilohim parvardigor sizlarni bu g“urbatu gʻariblikdan
xalos qilsin!

Hozir mavlono Hamza Ulugʻbek huzurida oʻltirganda hamma gaplarni bir-bir aytib berdi-yu:

— Munis onangiz bilan shu mas'um bola butun najotni
sizdan kutmoqda, hazratim! — dedi. — Ehtimol, Alisher ismli
bu yosh shoir Xurosonu Turon osmonida yangi bir yulduz
boʻlib porlar! Oʻshanda sizning ismingizni ulug`lab she'rlar
bitgay!

Mavlono Hamzaning hikoyasidan qattiq mutaassir boʻlgan
Ulugʻbek qarsak chalib, yasovulboshini chaqirtirdi...

— Men Mirzo Abdulatifga Bistomdan nari otmang deb
buyurgan edim! Nechun Astrobodga boribdir?!

Oʻsha kuni barcha qoʻshinlarga «Amir Temur himmatidin
Ulugʻbek koʻragʻon so“zum» deb boshlanadigan qat'iy farmon
joʻnatildi. Shu farmonga binoan Abulqosim Bobur bilan boshlangan urush harakatlari toʻxtatildi. Astrobod va Bistom tomonlarga ketgan barcha askarlar orqaga qaytarildi. Abdulatif
Mashhadga qaytgan Ulugʻbek huzuriga chaqirtirildi.

Nishopurda kasal boʻlib, isitmalab yotgan Abdulatifni Mashhadga Ulugʻbek kelib tushgan qasrga taxtiravonda koʻtarib kel



dilar. Isittmadan boʻ`gʻriqqan Abdulatif taxtiravondan tushib,
qoida boʻyicha otasiga ta'zim qilayotganda xiyol gandiraklab ketdi.
Ulugʻbekning unga rahmi keldi:

— Sizni Alloh panohida asrasin, oʻgʻlim! Ne boʻldi? Shamolladingizmi?

— Diq! boʻldim! Isittmam shamollashdan emas! Uzul-kesil
zafarga yetay deganimizda muhorabani birdan toʻxtatib,
qoʻshinni orqaga qaytarganingiz meni kasal qildi! Hazrat otajon,
axir bu Abulqosim erta-indin oʻzini oʻnglab, yana Hirotga
bostirib kelgay-ku! Nechun magʻlub boʻlay deb turganda siz
uni saqlab qoldingiz?

— Chunki Abulqosim elchi yubordi. Shartimizni bajaribdur!
Nomimizni xutbaga qoʻshib oʻqitibdur! Egilgan boshga qilich
urmoq mardlikdan emas, amirzoda! Abulqosim bilan birga
mening hazrat onam quvgʻinda qachongacha azob tortgay? Yosh
bolalar... ularga rahm qilish kerakmi, yo“qmi? Yoki odamiylikdan butunlay voz kechaylikmi?

— Hazratim, men odamiylikdan voz kechmagaymen, ammo
podshohlikni undan baland deb bilurmen. Chunki podshohlik
insonlardan yuqorida — xudoga yaqin joyda turgay!

— Sahv qildingiz, Mirzo Abdulatif! Garchi men podshohmen, lekin xudoning bir bandasidurmen. Odamiylik esa Odam
Ato Alayhissalomdan bizga merosdir. Shu sababli men odamiylikni podshohlikdan baland qoʻyurmen!

— Sahv qilgan boʻlsam ma'zur tuting, hazratim. Ammo
davlatu mamlakat manfaatlari qarindoshchilikdan baland turmagaymi?

— Qarindoshchilik deb kimni nazarda tutmoqdasiz? Hazrat
onamnimi?!..

— Yoʻq, yoʻq, Abulqosimni...

— Abulqosim ham tugʻishgan inimning oʻgʻli, menga siz
kabi farzand. Agar men davlatu mamlakat manfaatlariga sizni
qurbon berib, bultur Ixtiyoriddin qal'asidagi hibsdan qutqarib olmaganimda... Haligacha Alauddavla oʻldirib yuborishi mumkin edi-ku!

! Diq — sil.



— Rost, hazratim, siz bultur meni naqd oʻlimdan olib
qolgansiz...

— Naqd oʻlimdan qutqarilgan farzand uchun... Tarnobdagi
fathnomaning inisi nomiga yozilgani-yu, Hirot xazinasidagi
necha tuman haqini ololmagani hayot-mamotga nisbatan arzimas narsalar emasmi?!.

— Bu borada siz haqsiz, otajon!

— Endi ayting-chi, sizga qilgan oʻshal odamiylikni men
nechun onamga nisbatan qilmasligim kerak? Axir Hadisi sharifda
«yaxshilikni eng avval onangga qil, onangga, onangga!» deb
uch qayta ta'kidlangan emasmi? Afsuski, bultur men shu
muqaddas oʻgitni unutib, onamdan ham oldin sizga yaxshilik
qilgan ekanmen. Bugun siz tufayli oq sut bergan onamdan
tiriklayin judo boʻlib yuribmen!

Ulugʻbekning soʻnggi soʻzlari Abdulatifga yashin zarbasiday ta'sir qildi. Kasalligi ustiga qoʻshilgan bu zarbadan oyoqda
turolmay yiqiladigan boʻlganda mulozimlar uni ikki tomonidan suyab tutib qoldilar.

Otasidan eshitgan achchiq haqiqat ta'sirida mulzam boʻlib
bo`shashgan Abdulatifni yana taxtiravonga solib, davolash uchun
olib ketdilar.

Otasi yuborgan xos tabiblarning dori-darmonlaridan tashqari
Abdulatifga shifobaxsh qimizlar, dumba-jigarlar, boshqa taomlar berib, ikki haftada oyoqqa turgʻizdilar.

Lekin otasining soʻnggi soʻzlari uning diliga tikanday qadalib qolgandi. Bu soʻzlar nohaq boʻlsa, tikanni olib tashlash
mumkin edi. Ammo haq soʻzlar uni ma'nan magʻlub qilgan,
endi bu magʻlubiyat alami uning borligʻini kuydirmoqda edi.

«Mayli!— deb nihoyat u oʻziga oʻzi tasalli berdi.— Otamiz
yaxshilik bobida meni yengdi! Uning haq soʻzidan men
magʻlubmen. Ammo hali jangda ham kuch sinashib koʻrgaymiz!
Soʻzda yengilgan boʻlsam, xudo xohlasa, jangda yenggaymen!»

Abdulatif «diq» deb oʻylagan kasallik zotiljam ekan. Xos
hakimlarning muolajasi va yaxshi parvarishlar uning sogʻligʻini
tez tikladi.

Hirotga qaytgan kunlarida Ulugʻbek Mirzo oʻgʻlining Ixtiyoriddin qal'asidagi xazinalarda Shohruh podshoh davridan




buyon saqlanib turgan ikki yuz ming tilla tangasini ham oldirib
berdi.

U nima qilib boʻlsa ham oʻgʻli bilan oʻzining orasida paydo
boʻlgan g'uborni tarqatishga intilardi. Shu maqsadda barcha arkoni
davlatni Hirotning Bogʻi Zogʻoniga, otasining taxtgohi boʻlgan
muhtasham qabulxonaga toʻpladi. Abdulatif taxtning oʻng tomonidagi maxsus oʻrinni oldi.

— Amir Temur himmatidin Ulugʻbek soʻzim!.. Biz dorusaltanat Samarqandga qaytgaymiz, Xuroson ixtiyori esa oʻgʻlimiz
Mirzo Abdulatifga berilgay! Balx ham oʻgʻlimizning qalamraviga kirgay!

Abdulatif oʻrnidan turib otasiga ta'zim qilar ekan, bu inoyatdan uncha xursand emasligi yuzidan sezildi. Kechqurun
Ulugʻbek Mirzo xonayi xosda oʻgʻli bilan yakkama-yakka oʻltirib,
uning koʻnglida yana qanday istak borligini bilgisi keldi.

— Hazrat otajon, — dedi Abdulatif qoʻlini koʻksiga qoʻyib. —
Bugungi farmoningizni toji sardek qabul qilurmen. Ammo imkon
boʻlganda meni Turonga chaqirib olishingizni so“raymen!

— Ajabo, sizga Shohruh Mirzodek ulug“ xoqonning taxti
nasib etmoqda-ku, shod boʻlmaysizmi? Bobongiz sizni yaxshi
koʻrar edilar, oʻz qoʻshinini sizga ishonib topshirgan edilar.
Endi ul jannatmakon xoqonning ruhini shod etib, Hirotda
savob ishlar qiling, el-yurtning duosini oling. Bobongizdan
sizga katta mablagʻlar meros tegdi. Buni ilmu ma'rifatga,
bunyodkorlik ishlariga sarflang. Vaqti kelganda Samarqandga ham
borursiz. Ammo hozir biz ketsak Abulqosim Bobur Hirotga
tajovuz qilgay. Siz bunga yoʻl bermasligingiz kerak!

— Abulqosimni oʻshanda yoʻq qilishimiz mumkin edi-ya,
hazratim. Endi kech! U yana kuch yigʻib, zoʻr boʻlib oldi.

— Nahotki u sizdan ham zoʻrroq boʻlsa?

— Mayli, hazrat otajon, taqdiru nasibim shunday ekan,
soʻzingizga shak keltirmagaymen!

Lekin dilida Abdulatif otasidan norozi edi. Bobosining xazinasidan meros olgan sandiq-sandiq tillalarni bunyodkorlikka
emas, minglab yangi askarlar yollashga sarflamoqchi edi.

Unga yaxshi itoat etadigan beku navkarlar koʻproq Balx va
Badaxshon tomondan topilardi. Hirotliklar Abdulatifni Tar



nob jangidan keyingi talonchiliklari uchun juda yomon
koʻrardilar.

Ulugʻbek oʻz qoʻshini bilan Samarqandga joʻnab ketgandan
keyin Abulqosim Bobur Hirotga qoʻshin tortib kela boshladi.
Shaharda unga qoʻrgʻon darvozalarini yashiriqcha ochib berishga tayyor turganlar koʻp edi.

Buni sezgan Abdulatif ikkinchi marta Ixtiyoriddin qal'asiga
hibsga tushishdan xavotirlandi, Hirotni jangsiz tashlab chiqib,
Balxga yoʻl oldi.

Shundan keyin Hirotga Abulqosim Bobur, Gavharshod begim amir Gʻiyosiddin Kichkinaning oʻgʻli Alisher bilan birga
qaytib kelishdi. Ular urush harakatlarini toʻxtatib, sulh tuzgan Ulugʻbekdan astoydil minnatdor boʻlishib, avvalgi makonlariga joylashdilar.

Mirzo Ulugʻbek onasi bilan birga yosh Alisherni ham urush
va quvgʻin balolaridan qutqargani boʻlajak buyuk shoirning xotirasida oʻchmas iz qoldirgan boʻlishi kerak. Ulug“bekning benazir yaxshiligini Alisher Navoiy bolalikda o“z koʻzi bilan koʻrgani
uchun ham «Farhod va Shirin» dostonida:

Temurbek naslidan sulton Ulugʻbek
Ki olam koʻrmadi sulton aningdek, —

degan unutilmas satrlarni yozdi.

Ammo oʻsha yili Hirotdan alamzada boʻlib ketgan Abdulatif Balxda qoʻshin yigʻib, endi otasiga qarshi jangga hozirlik
koʻra boshladi.

SUIQASD

Milodiy 1449-yilning kuzida Shohruhiya! dan Samarqandga
qaytayotgan Ulugʻbek Mirzo Zarafshon daryosidan oʻtgandan
keyin Choʻpon ota tepaliklariga otliq chiqib bordi. Yonida kichik
oʻgʻli Abdulaziz va sadoqatli amiri Bobo Husayn bor edi. Uchlari
tepaliklarning eng baland nuqtasiga koʻtarilib, otlarini toʻxtatdilar.

! Shohruhiya — Toshkentga yaqin joyda, Sirdaryoning oʻng qirgʻogʻida
boʻlgan.




Bu yerdan Samarqand kaftda turganday aniq koʻrinardi.
Ulugʻbek Mirzo oftob nurlarida charaqlab koʻringan moviy
gumbazlarga zavq aralash ma'yus va xavotirli nazar tashladi.

Hozir poytaxtda Abdulatif hukmron. Xiyonatchi amirlar
jangda yutqizgan Ulugʻbekni qoʻrgʻonga kirgizmaganliklari sababli u Shohruhiyaga ketgan edi. Biroq Shohruhiyada ham shahar dorugʻasining sovuq munosabatini sezgandan keyin
Ulugʻbek Samarqandga vakil yuborib, toju taxtni Abdulatifga
ixtiyoriy ravishda topshirmoqchi ekanini ma'lum qildi.

Shu shart bilan unga Samarqand darvozalari ochiladigan
boʻldi. Abdulatifning odamlari bugun peshin namozidan keyin
uni Obirahmat arigʻi boʻyida, rasadxona oldida kutib olib,
Koʻksaroyga boshlab borishlari kerak. Kim bilsin, Ko“ksaroyda
uni qanday qismat kutmoqda?

Yomon dilsiyohliklar boʻlishini oldindan sezayotgandek
koʻngli juda bezovta.

Shu bezovtalikni bosish uchun ham Ulugʻbek Choʻpon ota
balandligidan yaxshi koʻrinadigan shaharu qishloqlarga, togʻu
vodiylarga toʻyib-toʻyib qarab olgisi keldi.

Kuzgi yomgʻirlar va qavs oyida yogʻib oʻtgan dastlabki qor
havodagi g“uborlarni yuvib ketgan. Quyoshli osmon behad tiniq. Uzoqdagi qorli togʻlar goʻyo yaqin kelib qolgan.

Samarqand atrofidagi bog`larda oltin kuz manzaralari. Zarrin daraxtzorlarga burkangan qishloqlardan narida Shovdor va
Hisor togʻlari oppoq qorga burkanib, odatdagidan silliqroq
koʻrinadi.

Ulugʻbek Mirzo saman otini orqaga burib, Nurota va Oyqor
togʻlariga ham qor tushganini koʻrdi. Ulardan narida Chotqol
togʻlari, Turkiston tizmasi, Ko`ksaroy va Tilla beshik deb nom
olgan eng baland choʻqqilar. Amudaryo tomonlarda Boysuntogʻ va Bobotog£... Bularning hammasini Ulugʻbek Mirzo hozir
xayol koʻzi bilan koʻrib turgandek boʻlardi.

Ellik besh yillik umrining katta bir qismini uzoq safarlarda,
urush va yurishlarda oʻtkazgan Ulugʻbek Mirzo Turonzaminning hamma daryolaridan suv ichgan, barcha vodiylariga uning
mehnati singgan, charchaganda xayolan vatanining baland
togʻlariga suyanib madad olishga intilgan.




Hozir u qorli togʻlarga, oltin kuz libosidagi vodiylar va
qadrdon shahri Samarqandning moviy gumbazlariga tikilib qarar
ekan, «balki bularni oxirgi marta ko`rmoqdadurmen?» degan
tahlikali savol diliga larza solib oʻtdi.

Bu tahlika bejiz emas edi. Rasadxona tomondan ot choptirib
Choʻpon ota tepaligiga chiqib kelgan yuzdan ortiq qurolli
sipohiylar Abdulatifning harbiy ishlar boʻyicha vaziri Ibrohimshoh boshchiligida Ulugʻbek Mirzoni birdan oʻrab oldilar.

Oʻnboshilardan biri oʻz navkarlari bilan Abdulaziz Mirzoni otasidan ajratib olib, Bogʻi Maydon tomonga boshlab ketdi.
Yana bir oʻnboshi Bobo Husaynni tutmoqchi boʻlib borayotganda Ulugʻbek uni toʻxtatdi.

— Janob Bobo Husayn pastda kutib turgan uvruq oldiga
qaytsin! — deb buyurdi.

«Uvruq» deganda oila a'zolari, ayollar nazarda tutilardi.
Oʻnboshi Ulugʻbekning podsholarga xos qat'iy ohang bilan bergan buyrugʻini bekor qilolmadi. Bobo Husayn pastga qarab ot
choptirib qutulib ketdi.

Yolgʻiz qolgan Ulugʻbek Mirzoni badqovoq sersoqol Ibrohimshoh oʻz navkarlari bilan qurshab olib, Choʻpon ota tepaliklaridan pastga boshlab tushdi va Samarqandning Feruza darvozasiga yoʻl oldi.

Quyoshli kun edi. «Ulug“bek Mirzo Shohruhiyadan Samarqandga qaytibdi!» — degan xabar shahar boʻylab tarqaldi.

Ulugʻbekni Koʻksaroyga boshlab ketayotgan Ibrohimshoh
har qancha ehtiyot choralarini koʻrmasin, odamlar devorlardan
moʻralab, tekis tomlar ustiga chiqib, Ulugbek Mirzoga nazarlari tushar, uni bandiga oʻxshatib qurshab olib ketayotganlarini koʻrgan ba'zi ixlosmandlari koʻzlariga yosh olishardi.

Abdulatif shaharda jabru zulmni kuchaytirgan sari Ulugbek
Mirzoday adolatli podshoning qadri o“tmoqda edi. Samarqand
qirq yil davomida tinch va farovon hayot kechirgan edi. Endi
Abdulatif Balx, Badaxshon va Qunduz tomonlardan boshlab
kelgan oʻttiz mingdan ortiq talonchi beku navkarlar poytaxt
ustiga dahshatli bir do“l boʻlib yogʻilayoganday, daraxtlarni
qoʻporib oqadigan ulkan sel kelib, o“z yoʻlida uchragan hamma narsani buzib, yiqitib ketayotganday tuyulardi.




Samarqand bozorlari, zargarlik, bazzozlik va boshqa rastalar talandi. Rasadxona va madrasalar yopib qoʻyildi. Ulugʻbek
Mirzoga yon bosgan odamlarning koʻpchiligi qilichdan oʻtkazildi, bir qismi hibs qilindi. Ularning hovli joylari, bogʻrogʻlari Abdulatifga gʻalaba keltirgan vaziru amirlarga tortib olib
berildi.

Balxlik Kamoliddin Abdulvose” degani devonbegi, Moʻminshoh Badaxshiy soliq idoralariga boshliq, Ibrohimshoh harbiy
vazir, Xoʻja Porso ulamolar peshvosi boʻldi. Ulug“bekka xiyonat qilib, uni Samarqand darvozasidan kirgizmay qaytargan
Mironshoh qavchin ham Abdulatifdan katta mukofotlar olib,
maxfiy ishlar vaziri lavozimiga tayin etildi.

Lekin Mironshoh qavchin koʻcha-koʻydan otliq oʻtib qolsa
ba'zi yosh-yalanglar tom ustidan unga kesak otib qochishar,
«Xoin», «sotqin!» deb soʻkib yashirinishar, ularni topish va
tutib olib jazolash amri mahol edi.

Odamlar Ulugʻbek Mirzo davrida boshdan kechirgan yaxshi hayotlarini armon bilan eslashar, hozir uni qurshab Koʻksaroy tomonga olib kelayotgan zolimlarga nafrat bilan qarashar, koʻzlari orqali ularga qargʻish yogʻdirayotganday
boʻlishardi.

Shohi Zindaning yonidagi tosh yoʻldan oʻtayotganlarida
Ulugʻbek Mirzo ustozi Qozizoda Rumiy maqbarasini ziyorat
qilmoqchi boʻldi. Ammo qovogʻidan qor yogʻayotgan Ibrohimshoh bunga ruxsat bermadi. Ulug“ bek Mirzo Rumiy maqbarasiga yaqinlashganda otini bir lahza toʻxtatib, qisqagina duo
oʻqidi-da, yuziga fotiha tortdi.

Noinsoflar uni hatto Amir Temur maqbarasi tomon burulishga, ota-bobolarining qabrini ziyorat qilishga ham qoʻymadilar.

Chunki Ulugʻbek Mirzo qaysi koʻchadan oʻtmasin, yoʻl
chetlarida, tom ustlarida odamlar paydo boʻlar, unga ta'zim
qilib salom berishar, keksalar:

— Xudo sizni panohida asrasin! — deb duo qilishardi.

Buning hammasi vazir Ibrohimshohning qahrini keltirar,
u navkarlariga Ulug“bek Mirzoning atrofini mahkamroq oʻrashni
buyurar edi. Lekin Ulugbek mingan saman otning boʻyi boshqa




hamma otlarnikidan baland edi. Shuning uchun egar ustida qaddini tik tutib borayotgan Ulug“bekka koʻpchilikning nazari tushardi.

Ulugʻbek Mirzoni Registon maydonidan Ko`ksaroy tomonga
boshlab oʻtayotganlarida eshiklari yopiq madrasa oldida asabiylashib turgan tolibi ilmlar uni koʻrib yugurib keldilar.

Ularning uch-toʻrttasi qoʻriqchi navkarlar safini yorib oʻtib,
Ulugʻbekning uzangisidan va otining boʻynidan tutdilar. Ustozning etaklarini koʻzlariga surtib, xitob qildilar:

— Hazratim, buyuring!

— Biz siz uchun jon berishga tayyormiz!

Ibrohimshoh va uning navkarlari bu tolibi ilmlarni qamchilar
bilan savalab quvdilar.

— Buyruqni endi Abdulatif hazratlari bergaylar! — deb
qichqirdi Ibrohimshoh. — Kimki uning buyrugʻiga bo`ysunmasa
boshi ketgay!

Ulugʻbek Mirzoday odil podsho va donishmand allomadan
ajrab qolish xavfi va yangi kelgan zolimlar istibdodi nafaqat
yoshlarni, balki hamma insofli samarqandliklarni junbushga keltirgan sari Abdulatifni taxtga chiqargan beku a'yonlarning xavotiri oshib bormoqda edi.

Ular ehtiyot choralarini yanada kuchaytirib, Ulugʻbekni
Koʻksaroyda xonaki hibsda saqlay boshladilar.

Koʻ`ksaroyning yonida podshoning taxti qoʻyilgan Boʻstonsaroy bor edi. Kechki payt Boʻstonsaroyning oltin va lojuvard
bilan ziynatlangan ulkan qabulxonasiga Abdulatifning arkoni
davlatlari yig`ilishdi. Ularning oldiga Ulug“bek Mirzoni boshlab
chiqishdi.

Abdulatif hali taxtga chiqmasdan, toʻrdagi baland shohnishinda zarbof koʻrpachalar ustida baxmal bolishga suyanib
oʻltirgan ekan.

— Oʻgʻlim Abdulatif Mirzo! — deb Ulugʻbek unga va arkoni
davlatga murojaat qildi: — Mana shu beku a'yonlar guvohligida
men toju taxtni sizga ixtiyoriy ravishda topshirdim. Qolgan umrimni ilmu ma'rifatga baxsh etmoqchimen. Menga endi saroylarning keragi yoʻq. Faqat bir iltimosim bor. Qilich tutgan
janoblar ahli qalamga Sohibqiron bobomizdek yaxshi munosa



batda boʻlsalar. Chunki qalamning ishtirokisiz faqat qilich bilan mamlakat obod boʻlmagay, uy qurilmagay! Barcha bunyodkorlik ishlari ahli qalam yordamidagina amalga oshgay!

— Ammo qilich bilan mamlakat olingay! — dedi tepada
oʻltirgan Abdulatif. — Mamlakatda esa uy ham boʻlgʻay, obodonchilik ham, ahli qalam ham!

— Farzandi arjumand, — deb e'tiroz qildi Mirzo Ulug`bek. —
Mamlakat olmoqdin koʻra uni boshqarmoq yuz karra mushkulroqdir.

Shahnishinning oʻng tomonida savlat toʻkib oʻltirgan uzun oq
soqollik Xo`ja Porso Abdullatifdan ijozat olib, soʻzlay boshladi:

— Sohibqiron bobolariga bugungi eng munosib voris tojdori juvonbaxt Abdulatif hazratlaridir! A'lo hazratning jang
maydonida qilich chopishlari ham, sarkardalik daholari ham
Amir Temur bobolarini yodga solur. Koʻpni koʻrgan bahodirlar Abdulatif hazratlarini bugungi kunning Sohibqironi deb
atamoqdalar! Ulugʻbek Mirzo mudarrisdirlar, olimdirlar, lekin sarkarda emaslar. Dashti qipchoqdan Chingizxon avlodlari
Turonga bostirib kirib Sig“noqni, Turkistonni egalladilar. Mirzo Ulug`bek ularga qarshi chora topolmadi. Bundan dadillangan
Dashti qipchoq lashkari Amudaryo bo`yiga bostirib bordi.Bultur
kuzda Hirotdan qoʻshin bilan qaytayotgan Ulugʻbek Mirzoni
Abulxayrxon daryodan oʻtayotgan paytda taladi. Agar oʻshanda
Abdulatif hazratlari sarkarda podshoh boʻlganlarida edi, bu
dashtiy sultonlarni yer bilan yakson qilgan boʻlardilar. Ammo
Ulugʻbek Mirzo bosqinchilarni tor-mor qilmadilar. Ahvol
shunday davom etaversa, chingiziylar butun Turonni bosib
olishlari hech gap emas edi! Shuning uchun biz Abdulatif
hazratlaridan «Bobokaloningiz saltanatini qutqaring!» deb iltimos qildik. Hazratim Balxdan Samarqandga najotkor sifatida
keldilar! Buni Dashti qipchoqdagi g'animlar ham sezgan
boʻlsalar kerak. Har yili shu paytlarda Samarqand atroflariga
kelib talonchilik qiladigan koʻchmanchi sultonlar bu yil hazratimning siyosati tufayli daf boʻlib ketdi!

Ulugʻbek Mirzo Xoʻja Porsoga yuzlandi:

— Beayb parvardigor deydilar, taqsir. Biz ham sarkardalik
ishida nuqsonlarga yoʻl qoʻygan boʻlsak, mana endi bu ishni




podshohlikka qoʻshib o“gʻlimizga topshirdik. Siz Sohibqiron Amir
Temurni eslatdingiz. Men ul buyuk dahoning tarbiyasini olganmen. Hazrat bobom shunchalik olamshumul sarkarda boʻlsalar
ham «Hamma ishni faqat qilich bilan ado etish mumkin» demas
edilar. Aksincha, davlat ishlarining oʻndan toʻqqizi aql-zakovat,
tadbiru mashvarat bilan bajo keltirilgay, faqat oʻndan bir
qismini qilich bilan bitirsa boʻlgay» derdilar. Bul soʻzlar
Sohibqironning tuzuklarida ham yozilgan. Tadbir, mashvarat
deganda, bobomiz ma'rifatli odamlar maslahatiga suyanishni
nazarda tutardilar. Ul zoti oliy oʻz atrofiga har sohaning eng
ma'rifatli dono olimlarini toʻplagan edilar!..

— Mirzo Ulugʻbek, — deb Xoʻja Porso uning soʻzini bo`ldi. —
Siz mudom «ilmu ma'rifat» deb, mudarrisu mullabachchalarni taltaytirib yubordingiz, jangovar beku amirlarni ulardan
past qoʻydingiz. Buning oqibatida, mana, bugun mullabachchalar Mironshoh qavchindek nufuzli vazirimizga tom ustidan
toshu kesak otib, haqoratomuz soʻzlar aytibdir!..

— Kimlar shunday qilgan?! — oʻshqirib soʻradi Abdulatif. —
Janob Mironshoh, siz ularni tom ustida koʻrgan boʻlsangiz
nechun tuttirmadingiz?

Mironshoh qavchin oʻrnidan turdi:

— Tor koʻchalardan qaysi biriga qochib yashirinishganini
bilmay qoldik, a'lo hazrat! Mahalla axli ularni yashirdi, hech
kim «koʻrdik» demadi.

— Bundan isyonning hidi keladir! Janob Mironshoh, voqea
sodir boʻlgan mahalla ahlining har oʻntasidan uchtasini garovga olib, hibs qildiring! To bu isyonchilarni topib bermagunlaricha qiynoqlarga soling! Isyonchi mullabachchalar topilganda bizga xabar bering, maydonga chiqarib, siyosat uchun
qatl ettirgaymiz!

— Bosh ustiga, hazratim! — deb Mironshoh orqasi bilan
yurib chiqib ketdi.

Shundan keyin Abdulatif Xoʻja Porsoga yuzlanib, ovozi sal
yumshab gapirdi:

— Biz Samarqandni yogʻiylar tajovuzidan saqlash uchun
kelganimiz haqida juda asosli dalillar keltirdingiz, mavlono!
Ertaga jome masjidida bizning nomimizga xutba oʻqilganda mana




shu dalillarni barcha namozxonlarning diliga yetkazib bermogʻingiz kerak! Toki xaloyiq buzg“unchi mudarrislaru bezori
mullabachchalarning ketidan ergashmasin!

Abdulatifning laganbardorlari uni machitlarda va mashvaratlarda qanchalik koʻklarga koʻtarib maqtamasin, koʻpchilik aholi
Ulugʻbekni beqiyos baland qo`yar, otasiga qarshi qilich
yalangʻ“ochlagan oʻgʻildan nafratlanardi.

Ulugʻbek Mirzo hamma muhim lavozimlarga mumkin qadar bilimli va insofli amaldorlarni tanlab qoʻygan edi. Lekin
Abdulatif bilan kelgan johil vazirlar avvalgi yaxshi amaldorlarni ishdan quvib, hamma muhim lavozimlarni tamagir va
poraxoʻr sipohilarga bermoqda edilar.

Ulugʻbek mardlik qilib, toju taxtni oʻgʻliga oʻzi topshirgan
boʻlsa ham, Abdulatifning otasiga beandisha va shafqatsiz muomala
qilishi koʻplarga nonkoʻrlik boʻlib ko“rinmoqda edi. Buni sezgan
vazirlar kunduzi Ulugʻbek Mirzoni xalqqa koʻrsatmay Koʻksaroyda
xonaki hibsda saqlashdi. Ahli oilasi bilan koʻrishishi uchun faqat
kechasi el uxlaganda ruxsat berishdi. Shunda ham Ibrohimshoh
boshliq yigirmata navkar uni toʻrt tomondan qurshab olib, Bogʻi
Chinorda turgan oila a'zolarining oldiga kuzatib bordi.

Abdulatifning onasi Husn Nigor xonim shaharning boshqa
tarafidagi Bogʻi Dilkushoga kelinlari va nevaralari oldiga koʻchib
ketgan ekan. Ulugʻbek Bogʻi Chinorda suyukli qizlari Habiba
Sulton, Robiya Sulton va kuyovi Abdulla Mirzo bilan koʻrishdi.

Ularga qoʻriqchilar eshitmaydigan past tovush bilan xabar
berdi:

— Men Samarqandga sigʻ“maydiganga oʻxshaymen. Erta-indin hajga jo“natishmoqchi.

— Unday boʻlsa men navkarlarim bilan sizni qoʻriqlab borgaymen! — dedi Abdulla Mirzo. — Amudaryodan eson-omon
oʻtib olsak, Hirotda hazrat momom borlar!

Habiba Sulton ham Hirotdagi momosini esladi:

— Momomga xat yozgan edim. Yaqinda javoblari keldi. Hazrat
otajon, momom sizni mehr bilan qalamga olibdirlar... Hirotga
jang bilan borganingizda Abdulatifning g'azabidan qoʻrqib Astrobodga qochgan ekanlar. Siz Bobo Husaynni izlaridan yuborib qaytarmoqchi boʻlgan ekansiz. Momom Abdulatifdan




qoʻrqib qaytmagan ekanlar. Shuni eslab, «Endi armon qilamen, pushaymon boʻ`lamen, axir nevaralar bilan sarson boʻlib
yurgandan koʻra, podshoh oʻgʻlimning dargohida yashaganim
afzal emasmidi?» deb yozibdilar.

— Men ham armon qilamen, pushaymon boʻlamenki,
Abdulatif Hirotda Ixtiyoriddin qal'asida hibsda yotganda onam
hazratlarining maslahatlariga kirmadim. «Abdulatif biror yil
shu qal'ada yotsin, hakimlar davolasin, zamon tinchiganda
chiqargaymiz» dedilar. Agar onamning maslahatiga kirganimda, ehtimol, Tarnob jangi ham boʻlmas edi, Hirot bilan
Samarqand orasiga nifoq ham tushmas edi.

— Nachora! Bu hammasi taqdirimizda bor ekan, otajon!

— Bolalarim, mabodo boshqa koʻrisholmasak, mendan rozi
boʻlinglar!..

Ular yigʻlab xayrlashdilar. Saroydan kelgan beku navkarlar
Ulugʻbekni yana qurshab olib, tun qorongʻusiga kirib ketdilar.

Ertasi kuni xufiyalar Abdulla Mirzoning haj yoʻlida qaynotasiga qoʻriqchilik qilish niyati bilan Keshga ketayotganini Abdulatifga yetkazdilar.

— Darhol tutib kelinglar! — deb buyurdi Abdulatif.

Abdulla Mirzoni shahardan chiqayotganda tutib olib,
Koʻksaroyga keltirdilar va eng qattiq qoʻriqlanadigan hibsxonaga qamab qo`ydilar.

Abdulatif inisi Abdulaziz Mirzoni Bogʻi Maydonda yashiriqcha qatl ettirdi. Shu tarzda u taxtga da'vogarlik qilishi mumkin
bo`lganlarni bartaraf qilgandan soʻng saroy mulozimlaridan
boʻlgan Hoji Muhammad Xusravni oʻz huzuriga chaqirtirdi.

— Siz hajga borib kelgansiz, barcha qoidalarini bilursiz. Shuning uchun bizning otamizga haj safarida hamroh boʻlishni
sizga topshirmoqchimiz!

— Bosh ustiga, a'lohazrat!

— Ammo shart shuki, buni hech kimga, hatto ahli ayolingizga ham aytmaysiz!

— Nechun, hazratim? Axir yoʻl tayyorligi... Xayr ma'zur...

— Sababini keyin bilursiz. Ammo shu daqiqadan boshlab
har bir qadamingiz davlat siri hisoblangay. Sirni oshkor qilganlar omon qolmagay!




— Fahmladim, podshoh hazratlari! Farmoningizni soʻzsiz
ado etgumdir.

Qattiq sir tutilayotgan narsalar Ulugʻ“bekni haj yoʻlida
bartaraf qilishga qaratilganini Hoji Muhammad keyin tushundi.

Abdulatifni chirmovuqday oʻrab olgan vazirlar va a'yonlar
uning hovliqma fe'lini qo`zgʻatdilar.

— Otangiz tirik boʻlsa Abdulla Mirzoga oʻxshaganlar yana
bosh koʻtargay!

— Ularga Hirotdan Gavharshod begim koʻmak yuborgay!

— Kesh bilan Termizda ham otangizning tarafdorlari kuch
toʻplamoqda emish.

— Buni kim aytdi?! — koʻzlari ola-kula boʻlib soʻradi Abdulatif.

— Mana, xufiyalar ma'lumotini oʻqib koʻring, a'lo hazrat, —
deb devonbegi unga maxfiy axborotlarni berdi.

Abdulatif bu axborotlarni oʻqir ekan, donishmand otasi
hayot boʻlgani uchun uni el-yurt podsho deb tan olmayotganini baralla sezdi. Otasining bu darajada mashhur boʻlib ketganiga uning hasadi keldi. Hasaddan oʻrtanib, xitob qildi:

— Biron yoʻl topinglar! Meni otamning soyasidan oftobga
olib chiqinglar!

Abdulatifning atrofidagilar Ulug“bek Mirzoni yashiriqcha
qatl ettirishdan boshqa yoʻl yoʻqligini aytdilar.

Biroq Abdulatif padarkush boʻlishdan qoʻrqardi. «Shohnoma»dagi mashhur Zahhoki Moron otasini oʻldirib taxtni
egallagani uchun uning ikki yelkasidan ikkita ochkoʻz ilon
bosh koʻtargani haqidagi rivoyatlarni yaxshi bilardi. Bu ilonlar
Zahhokning boshiga yetganiga ham ishonardi.

Kamoliddin devonbegi oʻylab-oʻylab boshqa yoʻl topdi:

— Hazratim, siz bir chetda betaraf boʻlib turgaysiz. Otangizning dushmanlari koʻp. Hamma ishni oʻshalar qilgay: A'lam
hazratlari otangiz tomonidan tamagirlikda ayblanib, ishdan
boʻshatilgan ekan. Bu hazrat otangizdan norozi boʻlib yurgan
qozi-yu, ulamolarni yigʻib, fatvo tayyorlagay. Bultur Tarnob
jangidan soʻng Hirot boʻsagʻasida Jabbor Sulduz degan amirni
otangiz qatl ettirgan ekanlar.




— Rost, men Jabbor Sulduzga shafoat soʻragan edim. «Tortib
olgan oʻljalarini egalariga qaytarsin, qonidan kechaylik» dedim. Otam Jabborbekning boshqa jinoyatlari ham borligini aytib,
uni oʻlimga hukm qilgan edi.

— Hozir A'lam hazratlari bu hukmni noshar'iy deb topmoqdalar. Jabborbekning Abbos Sulduz degan oʻgʻli bor ekan. Hozir
shu Abbos Ulug“bekdan otasining xunini talab qilmoqda. Qoʻyib
beraylik, qolgan ishni bular oʻzlari bitirsin. Siz bu ishni shariat
peshvolariga topshiring. Ularning fatvosini Chingizxon avlodidan boʻlgan Mugʻluqxonga tasdiqlatgaymiz. Bobokaloningiz Amir
Temur davrida shunday odat bor ekan-ku.

— Ammo bu hammasi qattiq sir saqlanmog£ʻi lozim! —
buyurdi Abdulatif.

Suiqasdni imi-jimida amalga oshirish yana oʻsha vazir Ibrohimshohga topshirildi.

Bomdod namozidan keyin Ulugʻbek Mirzo va Hoji Muhammad Xusravni Ibrohimshoh oʻz navkarlari bilan oʻrab olib,
Samarqanddan Ohaklik togʻlari tomon boshlab ketdilar. Haj
yoʻli oʻsha togʻ tepasidagi Taxti Qoracha dovoni orqali oʻtardi.

Ulugʻbek Mirzo Koʻksaroydagi xonaki hibsdan qutulib,
havosi toza keng joylarga chiqqanda oʻzini ancha yengil his qildi.
Hamrohi Hoji Muhammad Xusrav unga diyonatli, moʻminmusulmon odam boʻlib koʻrindi.

— Xudo xohlasa haj yoʻlida Hirotga ham kirgaymiz! — dedi
Ulugʻbekka dalda berib. — Hazrat onangiz bilan diydor koʻrishgaysiz!

— Onamdan qizimiz Habiba Sultonga maktub kelgan ekan.
Hazrat onam «qolgan umrimni oʻg“lim Ulugʻbekning dargohida oʻtkazish orzusidamen» deb yozibdilar.

— Iloyo shu orzulari roʻyobga chiqsin! — deb duo qildi
Hoji Muhammad Xusrav.

Shu tarzda bir-birlarining koʻngillariga taskin berib kechgacha yoʻl yurdilar. Qosh qorayganda orqadan yana otliq
sipohilar yetib keldi. Ibrohimshohga nimalarnidir aytishdi.

Shundan keyin Ulugʻbek Mirzo bilan hamrohini «Obi Suj»
deb ataladigan bir ariq boʻyidagi qoʻrg“onchaga boshlab kirdilar.




— Bugun shu yerda tunagaymiz! — deb e'lon qildi Ibrohimshoh.

Qoʻrgʻ“oncha kimsasiz befayz joy edi. Ichki-tashqi hovlida
hech kim yoʻq, goʻyo egalari koʻchib ketgan.

Ulugʻbek Mirzo bu yerda yomon bir niyat borligini sezdi.
Lekin qaytib chiqib ketishning iloji yoʻq edi.

Ulugʻbekni qurshab olib kelgan beku navkarlar tashqi hovlida
qoʻ`riqchilik qilmoqda edi. Huvillagan ichki uy sovib yotardi. O“choq
yoniga tarasha va payrahalar taxlab qo`yilgan ekan. Hoji Xusrav
quruq payrahalar ustiga tarashalarni qalashtirib, olov yoqdi.

Samur! poʻstin kiygan Ulugʻbek Mirzo qoʻllarini olovga
tutib isinayotganda eshik birdan sharaqlab ochildi.

Koʻzlari g'azab bilan yongan devday bir yigit ichkariga
otilib kirdi.

— Men Abbos Sulduzmen! Otam Jabbor Sulduzning xunini talab qilib keldim!

Ulugʻbek sapchib oʻrnidan turdi:

— Jabbor Sulduz bultur Tarnob jangidan soʻng talonchilik
qilib ilikka tushganmidi? Otang begunoh odamlarning qonini
toʻkkan! Hirotlik bokira qizning nomusiga tekkan! Buning hammasi uchun shariat qonuniga binoan qatl etilgan!

— Siz otamni nohaq qatl ettirgansiz! Hozirgi podshohimiz
Abdulatif hazratlari otamga yogʻiy molini musodara qilishga
ruxsat bergan edilar. Buni oʻshanda sizga aytib shafoat ham
soʻraganlar. Lekin siz jahlga berilib, otamni ayovsiz qatl
ettirdingiz! Buni shariat peshvolari taftish etib fatvo chiqardi

Abbos qoʻynidan oʻram qilingan va muhrlangan bir qogʻozni
olib koʻrsatdi:

— Mana, A'lam hazratlari bilan yana oltita qozi mening
xundorlik talabimni «qondirilsin!» deb imzo chekdilar.

— Bu imzolar hammasi bekor! Temuriylar davlatida oʻlimga
hukm qilish huquqi faqat podshoga berilur! Qani Abdulatif
Mirzoning imzosi?! Qani muhri?!

— Amir Temur Koʻragon davrida eng muhim ishlarni Chingizxon avlodiga mansub xonlarning tasdigʻi bilan amalga oshirish

! Samur — sobol.




odati bor ekan. Abdulatif hazratlari ana shu odatga rioya qildilar.
Sizni qatl etish haqidagi hukmga podshohimizning roziligi bilan
xonlar avlodiga mansub Mugʻluqxon imzo chekib muhr bosgan!
Mana, uning imzosi, mana muhri!

— Mal'unlar! — deb Ulugʻbek Abbosning koʻkragiga bir
musht urdi. Fatvoni uning qo`lidan yulib olib, oʻtga tashlamoqchi boʻldi. Lekin ayiqday zoʻr Abbos fatvoni bermay, Ulugʻbekni itarib yubordi. Orqasida turgan ikkita navkariga:

— Chilvir qani? — dedi. — Ilkini bogʻlash kerak! Ariq
boʻyiga mash'ala yoqinglar!

Ranglari oqarib ketgan, hansirab ogʻir nafas olayotgan
Ulugʻbek Hoji Muhammadga yuzlandi:

— Bu yerda bizga qopqon qoʻyilgan ekan-ku! Siz bu yovuz
niyatdan xabardormidingiz?!

— Tepamizda xudo turibdir, hazratim! Men bir gʻarib mulozimmen! Bundan mutlaqo bexabarmen!

— Unday boʻlsa, ilohim siz tirik qoling! Soʻnggi xohishirodamni sizga bildirgaymen!

Hoji Muhammad koʻziga yosh olib eshik tomonga oʻtdi.
Ulugʻbek soʻnggi soʻzlarini aytib ulgurishi uchun eshikni ichkaridan yopib, tutqichidan mahkam tutib turdi:

— Onam hazratlari mendan rozi boʻlsinlar! Bobo Xusaynga, Ali Qushchiga, Abdulla Mirzoga, barcha yaxshilarga haqiqatni yetkazing! Qonli qilichlarni sindiradigan eng zoʻr kuch —
haqiqatdir! Mening ruhim yozgan kitoblarimda qolgay! Shoyadki parvardigor menga umri soniy inoyat etsa!.. Hayhot! Menga
berilgan hayot jomining tubidan eng achchiq qismat chiqdi!
Pushti kamarimdan boʻlgan oʻgʻlim meni razil talonchilar qilichi bilan oʻ“ldirmoqchi!.. Na iloj! Bir o`lim hamisha boshimizda
bor. Men parvardigordan toʻrt mucham butunligida xor-zor
qilmay omonatini olishini soʻrar edim. Shu iltijo bugun ijobat
boʻlsa nachora! Bu mal'unlar meni sudrab xor qilmasinlar.
Eshikni oching, mavlono! Oʻzim chiqay!

Mirzo Ulugʻbek eshikdan dadil qadamlar bilan hovliga chiqdi.

Ariq boʻyidagi daraxtga osilgan mash'ala charsillab yonmoqda
edi. Chilvir tutgan bir navkar Ulugʻbekning qoʻlini orqasiga
bogʻlaguncha u sokin turib berdi. Qilich yalangʻochlab olgan




bahaybat Abbos Ulug“bekka mash'ala qarshisidan joy koʻrsatdi.
Ulugʻbek yuzini qiblaga qaratib: — Yo olloh! Adolatni oʻzing
oʻrnatgaysen, — deb iltijo qildi.

Buning hammasini ochiq eshik orqali kuzatib turgan Hoji
Muhammad mash'ala yorugʻuda yaltiragan qilich Ulugʻbekning
boʻyniga kelib zarb bilan urilganini koʻrdi-yu, dahshatli manzaraga bardosh berolmay ichkariga qochib kirib ketdi...

Oʻsha kecha marhumning jasadini kesik boshi bilan birga archadan qilingan mustahkam tobutga soldilar. Tobutni hech kim
ocholmaydigan qilib bekitdilar. Tong, qorongʻusida Hoji Muhammad Xusravga janoza oʻqitib, marhumni imi-jimida Amir
Temur maqbarasiga dafn etdilar. Keyin Abdulatif nomidan mahalla-koʻyga xudoyi osh berishib, «Hazratning otalari haj yoʻlida
xastalanib, vafot etdilar» degan rasmiy xabar tarqatdilar.

QONLI QILICH VA HAQ SOʻZ

Hirot bogʻlarida gilos va olchalar oppoq boʻlib gullagan.
Bogʻ oralab oʻtgan Gavharshod begim esa oʻgʻli Ulug“bekka aza
tutib, qora libos kiygan.

Bugun chorshanba. Gavharshod begim ertalabdan oʻz nomidagi olti minoralik ulkan madrasaga kelib, tolibi ilm va mudarrislarni qabul qilmoqda.

Qabulxona eshigida begimning Turkanshoh degan sodiq
navkari soqchilik qilib turibdi. Madrasa ma'muriyatini boshqaradigan mutavalli tashqi eshikdan simobi salla oʻragan, moshgurunch soqolli barvasta kishini boshlab kirdi. Qabulxonada
oʻltirgan keksa kanizakka:

— Bu janobni hazrat begim yaxshi biladilar, huzurlariga
boshlab kiring, — deb topshiriq berdi.

Yuziga oq harir parda tutgan kanizak barvasta kishini
Gavharshod begim huzuriga olib kirdi.

Begim bu odamni yuz-koʻ`zidan va ta'zim qilib salom berganda ovozidan tanidi-yu, birdan koʻngli buzuldi:

— Bobo Husayn! Oʻgʻlim Ulugʻbekning sodiq amiri! —
deb yigʻlab soʻrashdi. — Bu ne koʻrgilik?! Shunday ulugʻ siymodan nechun judo boʻldik?!




Bobo Husaynning koʻzlari ham namlandi:

— Zolimlar boshimizga shu musibatni soldi... Taqdir ekan...

— Qaysi zolimlar? «Mirzo Ulugʻbek haj yoʻlida xastalanib
vafot etdi» degan rasmiy xabar oldik. Shu rostmi?

Bobo Husayn orqasiga qarab, eshik yopiq ekaniga ishongach,
past tovush bilan:

— Bu axborot gʻirt yolgʻon, hazrat begim! — dedi. Gavharshod begim necha kunlardan beri dilini oʻrtab yurgan
mavhum savollarga hozir javob olishi mumkinligini sezdi. Hayajondan nafasi titrab, Bobo Husaynni ichkarigi xonaga taklif
etdi. Sakkiz oyoqlik miz atrofida baxmal qoplangan kursilardan
biriga oʻzi oʻltirdi-yu, qarshisiga Bobo Husaynni taklif qildi.
Koʻz yoshlarini koʻk ipak ro“molcha bilan apil-tapil artdi. —
Soʻzlang, bolam! Siz menga farzanddek azizsiz... Aqlga sigʻdirib
boʻlmaydigan bu fojia qayoqdan keldi?

— Qilichidan qon tomgan zolim beklarning bu galgi isyoni Mirzo Abdulatifning hovliqma fe'liyu, telbaliklaridan
kuch olib, ulkan bir yongʻinga aylanib ketdi, hazrat begim!
Bu yongʻin Balxdan, Amudaryo bo`ylaridan boshlangani
ma'lumingizdir. Biz hazrat Ulugʻbek boshchiligida ularning
yoʻllarini toʻsib, ikki oygacha isyonchilarni daryodan Samarqand tomonga oʻtgani qoʻ“ymadik. Bizning qoʻshinlar orasida
yigirma olti yoshlik temuriyzoda Sulton Abusayid ham bor edi.
Shu odam ota bilan oʻgʻilni urushtirib qoʻyib, Samarqand
taxtini oʻzi egallash fikrida yurgan ekan. Bir kun kechasi
Abusayid besh ming qoʻshin bilan bizning qarorgohdan
yashirincha chiqib, Samarqandga yoʻl olibdi. Poytaxtga tajovuz qilib, uni bosib olish harakatiga tushibdir. Hazratim bu
tashvishli xabarni eshitgandan soʻng qoʻshinning ozroq qismini
daryo boʻyiga qorovul qilib qoldirdilar-da, asosiy kuchlarni
shitob bilan Samarqand himoyasiga boshlab bordilar. Abusayid
Mirzo bizning qoʻshinga bas kelolmay, Buxoro tomonga
qochdi. Ammo bu orada Abdulatif qoʻshini Amudaryodan
oʻtib, biz qoldirgan qorovulni tor-mor qilibdi-yu, otlarini
yeldirib, Kesh shahriga yetib kelibdir.

— Sulton Abusayid Ulugʻ“bekka xiyonat qilib, Abdulatifga
koʻmak beribdi-da!




— Ayni shunday!.. Ammo Sulton Abusayidning yomonligi
keyinchalik oʻziga qaytdi. Abdulatif uning Samarqand taxtiga
da'vogar ekanini sezib, darhol hibs qildirdi. Abusayid hozir
Buxoroda zindonda yotibdi! Abdulatifga ham qasos qaytadigan
kun kelgay, hazrat begim!

— Lekin endi oʻgʻlim Ulugʻbek qaytib kelmagay! Nahotki
uni qasddan oʻldirgan boʻlsalar, janob Husaynbek?

— Ne til bilan aytay, begim! Umrlarining soʻnggi kunigacha birga boʻlishga intildim. Hazratimning hayotini saqlab
qolish uchun oʻz jonimni qurbon qilishga ham tayyor edim.
Lekin Shohruhiyadan Samarqandga bosh egib borgan kunimiz
hazratimni Abdulatif yuborgan beku navkarlar oʻrab oldi-yu,
Koʻksaroyga boshlab ketdi. Keyin surishtirib bilsam, Abdulatif
oʻzining odamlaridan Hoji Muhammad Xusrav degan bir
ulamoni Ulugʻbek Mirzoga qoʻshib, haj safariga joʻnatgan ekan.
Bu odamni men yaxshi tanir edim. Bir kun Samarqand bilan
Kesh oraligʻidagi Taxti Qoracha dovonida uni uchratib qoldim.
Hazrati Bashir mozorini ziyorat qilgani ketayotgan ekan.

— Qochib yuribmen, men bilgan sirlarni boshqa hech kim
bilmaydi, bilganlarning koʻpini oʻldirib yuborishdi, — deydi. —
Ulugʻbek hazratlarining oʻlim oldidan aytgan gaplari bor,
zimmamda qiyomatlik qarz boʻlib turibdir, deydi. Oxirgi daqiqalarda onhazrat siz bilan meni eslabdilar, hazrat begim!
Shuning uchun Hoji Muhammad Xusrav bizni holi bir joyda
uchratib, butun voqeani soʻzlab bermoqchi boʻlib yurgan ekan.

— Oh, janob Husaynbek uni ham Hirotga birga olib kelsangiz boʻ`lardi-ku!

— Chegarada ilikka tushib qolishdan qoʻrqdi. «Keyinroq zamon tinchiganda borurmen» dedi. Lekin dovon ustida xilvat bir
joyda oʻltirib, menga fojianing butun tafsilotlarini soʻzlab berdi.

Bobo Husaynbek hozir Hirotda oʻltirib, Hoji Muhammad
Xusravdan eshitganlarini oʻzi koʻrgan-bilgan voqealar bilan
toʻldirib, birma-bir aytib berar ekan, Gavharshod begimning
koʻzi oldida oʻgʻli Ulugbekning oxirgi kunlari, soʻnggi daqiqalari fojiaviy tafsilotlarga toʻlib gavdalandi.

— E, voh, shahid ketgan oʻgʻlim Taragʻayjon! — deb yumyum yigʻladi. — Ketish navbati meniki edi-ku! «Oʻgʻlim izimda




qolsin!» deb, joynamoz ustida oʻltirib parvardigordan iltijolar
qilgan emasmidim?! Yoshim yetmishdan oshganda yana farzand
dogʻida kuyib yonish peshonamda bor ekan-da, janob Husaynbek!

— Biz ham valene'matimiz dogʻida kuyib yonib yuribmiz,
hazrat begim! Men sizning dil yaralaringizni yangilagan boʻlsam, oʻtinib uzr soʻraymen! Lekin ul zoti oliyning soʻnggi
xohish-irodalarini sizga yetkazish mening burchim edi.

Gavharshod begim koʻz yoshlarini ro“molchasi bilan artib,
ovozi boʻgʻilib gapirdi:

— Sadoqatingiz uchun sizga ming rahmat! Oʻgʻlimni
bagʻrimga bosib vidolashish menga nasib qilmadi. Endi Samarqandga borib, qabrini quchoqlab oʻlsam ham rozi boʻlurmen!

— Hozir Samarqandlar juda notinch, begim. Abdulatifning sizga adovati cheksiz... zamon tinchimasdan borsangiz sizga
ham qasd qilishlari aniq.

— Hirot tojdori Abulqosim Bobur ham shunday dedilar.
Bu nevaram xiyla insofli, menga g“amxoʻr. Hozir emin-erkin
yuribmen. Lekin Samarqandga boradigan yoʻllarimga Abdulatif
chindan gʻov boʻlib turibdir. Bu gʻ“ovni olib tashlashning hech
bir iloji yo`qmi, janob Husaynbek?

Bobo Husayn ovozini pasaytirib:

— Xudo xohlasa, iloji topilgay, — dedi. — Ulugʻbek hazratlari soʻnggi soʻzlarida «qonli qilichlarni haqiqat sindirgay» deb
bashorat qilibdirlar. Biz bu bashoratni roʻyobga chiqarish harakatidamiz. Zolimlar haqiqatni yashirishga qanchalik tirishmasin, el-ulus Abdulatifning padarkushlik qilganidan voqif boʻlmoqda. Odamlarning unga nafrati kun sayin ortib borur. Oʻzi
ham buni sezsa kerak, juma namoziga kelishdan ham qoʻrqib
qolgan. Oʻz xalqidan bu darajada qo`rqadigan podshoni umrimda birinchi koʻrishim. Obodonchilik yoʻq. Qurilishlar toʻxtatilgan.
Madrasa-yu rasadxonalar berk. Olimu fozil kishilar ta'qib ostida. Hatto Abdulatifning atrofida yurganlar uning yovuz fe'lidan
qanday jon saqlashni bilmaydilar. Balxu Badaxshondan borgan
amirlar baland lavozimlarni egallab olib, poraxoʻrlikni avjiga
chiqargan. Barcha amaldorlik oʻrinlari tillaga sotilmoqda. Kim
koʻproq tilla bersa, eng yogʻliq joy oʻshaniki. Buni biladigan




saroy mulozimlari haqiqatni Abdulatifga aytishdan qoʻrqadilar,
Ibrohimshoh Badaxshiy deganlar tepada oʻltirib olib, rost gapni aytganlarning payini qirqmoqda. Mamlakatda ahvol kun sayin
yomonlashayotganidan iztirobga tushgan ba'zi insofli saroy mulozimlari biz bilan yashiriqcha hamkorlik qilurlar. Men oʻshalardan
eshitdim. Noxush hodisalar toʻg`risida rost gapni aytgan odam
Abdulatifdan baloga qolarmish. «Sen oʻzing aybdorsen, nechun
vaqtida chora koʻrmading?!» deb, haqiqatni aytgan odamga jazo
berarmish. Lekin unga shirin yolgʻonlarni aytib, «Sizning dono
podshohlik qilayotganingiz tufayli hamma ish a'lo!» deganlarning oshigʻi olchi emish. Har kuni may bazmi qilarmish. Tunlari
goʻzal qizlar bilan ayshu ishrat... Bu ketishda padarkush mamlakatni butunlay xarobaga aylantirgay. Oʻzi ham ogʻriq tishga
oʻxshab liqillab turibdir. Bir zarb bilan uni sugʻurib olib tashlash — vijdoni bor turonliklarning eng zoʻr maqsadi boʻlib
qoldi. Siz bizning Mahdi Ulyo — avliyo onamizsiz. Oq fotihangizni olaylik deb huzuringizga keldim.

— Jonim bilan sizdek mard oʻgʻlonlarni duo qilurmen. Faqat...
bolamning bolasini har qancha yomon boʻlsa ham... qatl etishga
bosh qoʻsholmagaymen.

— Balki hibs qilgaymiz. Vaziyatga qaragaymiz hazrat begim.
Tarafdorlarimiz koʻp. Ochiqchasiga isyon koʻ“tarmogʻimiz ham
mumkin.

— Isyondan xudo saqlasin, Husaynbek! Abdulatifning qilichidan qon tomgan beku navkarlari koʻp ekan. Ming-ming
odam har ikki tomondan behuda halok boʻlgʻay.

— Ha, isyonning oqibati yomon boʻlgʻay. Undan koʻra Abdulatifning oʻzini bartaraf etmoqchimiz.

— Uni oʻrtadan koʻtarsalaringiz, oʻrniga kimni taxtga chiqarmoqchisizlar?

— Hazrat begim, bu ishda ham sizdan maslahat soʻramoqchimiz. Biz Abdulla Mirzoga moyilmiz... Oʻzi hozir hibsda.
Bizning niyatimizdan bexabar.

— Abdulla Mirzoning koʻziga mil tortib, koʻr qilibdirlar
deb eshitdik. Rostmi?

— Abdulatif shunday buyruq bergan ekan. Biz saroydagi
maxfiy odamlarimiz orqali buni bilib qoldik. Habiba Sulton




begim otalaridan meros olgan qimmatbaho narsalarini sottirdilar. Yuz ming tillani jallodlarga, hibsxona boshligʻiga yashiriqcha
berdik. Hammasi poraxoʻr, tilloga sotilurlar. «Abdulla Mirzoni
koʻr qildik» deb, Abdulatifga yolgʻon axborot berishibdir. Aslida, koʻzlari sogʻ, faqat Abdulatifning odamlari kelib qolsa
koʻzini bogʻlab, oʻzini koʻr qilib koʻrsatar ekanlar.

— Xayriyat!

— Biz bu yovuzlarni oʻz illatlari yordamida bartaraf qilmoqchimiz. Men hozir Hirotga podshoh karvonini qoʻriqlab keldim, hazrat begim. Abdulatifning qoʻriqchilari safiga xizmatga
kirdim. Tunu kun tinim yoʻq. Abdulatifning Qanoatshoh degan
badaxshonlik qoʻrchiboshisi bor ekan. U ham porani yaxshi
koʻrarkan. Har oyda ming tilladan berib, u bilan inoq boʻlib
qoldim. Sir olish uchun kerak-da.

— Ha, gʻanimning ichida boʻlgan odam bilib ish qiladir.
Abdulla Mirzoga katta yaxshiliklar qilibsiz, janob Husaynbek.
Sizga ming rahmat! Agar uni taxtga chiqarsalaringiz, Ulugʻbek
Mirzoning ruhi ham shod boʻlgʻay. Oxirgi paytda Ulugʻbek Abdulla Mirzoni valiahd qilmoqchi boʻlgan ekan. Menga buni
Habiba Sulton begim maktubida yozib yuborgan edi.

Gavharshod begim suyukli oʻgʻlining oʻlim oldidan oʻzini
qanday mardona tutganini yana bir koʻz oldiga keltirdi-yu, yumyum yig`lab gapirdi:

— Oh, men ham shunday oʻgʻilning qadriga yetmagan ekanmen-a! Tarnob jangidan keyin Mashhad yoʻlida ketayotganimizda siz Ulugʻ“bekdan chopar boʻlib kelgan edingiz, janob
Husaynbek! Oʻshanda men ham uzoqni oʻylamay rad javobi
bergan ekanmen! Nuqul nevaralar gʻamini yeguncha Ulugʻbekdek dahoning yonida boʻlganim yaxshi emasmidi?! Axir u podshoh edi-ku. Sizdek amirlari bor edi, meni Abdulatifning tajovuzlaridan himoya qilishga kuchi yetmasmidi? Mushkul vaziyatlarda men uning yonida boʻlsam, foydam tegar edi-ku! Axir
Shohruh Mirzoday ulug“ podshoh ogʻir damlarda mendan
ozgina boʻlsa ham madad olar edilar-ku. Ana shunday madadni
Ulugʻbek Mirzoga bersam, balki bunday fojialar sodir
boʻlmasmidi?! Axir men yoshimni yashagan edim, yetmishdan
oshgan edim, qolgan umrimni Ulug“bekday oʻgʻlimga bagʻish



lasam arzimasmidi?! Ichim toʻla armon, janob Husaynbek!
O`zimdan ham oʻtdi, ming pushaymonmen!

— Hazrat begim, bu hammasi taqdirda bor ekan. Bandalari
chidashga majbur ekan! Xudo sizga quvvat bersin, bizga najot
bersin! Ulugʻbek hazratlari umrining eng soʻnggi damlarida Allohdan adolat soʻragan ekanlar...

— Endi siz bilan bizga Ulug“bek Mirzo iltijo qilgan oʻsha
adolat nasib etsin! — Gavharshod begim koʻzda yosh bilan
fotihaga qoʻl ochdi: — Allohu taolo, har kuni besh vaqt namozlarimda sendan magʻfirat soʻrayman, bilib-bilmay qilgan gunohlarimni afv etgaysen! Adolat yoʻlida fidoyilik qilayotgan
Bobo Husayn Turkistoniy kabi mard oʻgʻlonlarga oʻzing kushoyishi kor bergaysen! Nevaram Abdulla Mirzoga oʻzingdan
najot tilaymen! Iloyo haq joyida qaror topsin! Yaratganning
oʻzi bizni yaxshi niyatlarimizga yetkazsin. Omin!

— Omin, Allohu akbar! — deb Bobo Husayn ham yuziga
fotiha tortdi.

RUHIY QIYNOQLAR

Savr oyining momoqaldiroqli yomg£irlaridan keyin Samarqand atrofidagi bogʻlar yam-yashil boʻlib yashnab turibdi. Olma
va behilar gulini to“kkandan soʻng anor va jiydalar endi gulga
kirgan.

Amir Temur davridan meros qolgan bog`larning eng ulkani va obodi Bogʻi Dilkusho edi. Abdulatif taxtga oʻltirgandan
soʻng Ulugʻbek Mirzoning qizlari va haramini Urgut yoʻlidagi
koʻrimsizroq Bogʻi Zogʻ“onga koʻchirtirib yubordi. Bogʻi Dilkushodagi uch oshiyonlik muhtasham qasr qaytadan jihozlanib,
unga Abdulatifning onasi Husn Nigor Xonim joylashtirildi.

Bogʻi Dilkushoning toʻrt tomonida toʻrtta chiroyli koʻshklar
bor edi. Abdulatif ularga oʻzining toʻrt xotinini koʻchirtirib
keldi.

U juda erta uylangan edi. Bu xotinlardan tugʻilgan besh
oʻgʻilning to`'ngʻichi Abdurazzoq Mirzo oʻn yoshda, Joʻqiy va
Ahmad Mirzolar toʻqqiz yoshlik, Qaydu Mirzo yettiga kirdi,
Boqiy Mirzo ham yil sayin boʻyiga tortib boryapti. Abdulatif




yigirma sakkiz yoshdayoq besh oʻgʻilning otasi boʻlgani uning
tole yulduzi naqadar porloq ekanidan dalolat berayotgandek
tuyuladi.

Bu tole yulduzi el-yurtning koʻziga yaqqolroq tashlanishi
uchun Abdulatif hamal oyida Samarqandda katta oʻgʻil toʻyi
oʻtkazdi, barcha mahallalarga osh berdi. Choʻpon ota tepaliklari ortida uch kun ertadan kechgacha sayil va koʻpkari boʻldi.

Uloqni marraga eltib tashlaganlarga ot va tuyadan tortib,
ipak gilamlargacha oʻnlab qimmatbaho sovrinlar berildi.

Ayni vaqtda, podshoning oʻgʻil toʻyiga barcha viloyat va
tumanlardan, xususan, Samarqandning oʻzidan shuncha koʻp
sovgʻa va toʻyonalar keldiki, Abdulatif toʻyga qilgan xarajatini
oʻn barobar ortigʻi bilan chiqarib oldi.

Ammo chekka-chekkada yurgan ba'zi ulamo va mudarrislar
«otasining yil oshini bermasdan burun oʻgʻillariga dabdabali
to`y qildi, padarkushligini shu bilan yana bir koʻrsatib qoʻydi!»
deb Abdulatifdan nafratlanib gapirishardi.

Bu gaplar uzunquloq xufiyalar orqali Abdulatifga yetib
borganda uning gʻazabi qaynab ketdi:

— Kimlar bu nonkoʻrlar?! Men toʻy qilib, elga osh berib, yana malomatga qolaymi?! Tuttiring hammasini! Hibs
qildiring!

Devonbegi Kamoliddin oʻzi yomon koʻrgan olimu fozillardan yana besh olti kishini qamoqqa tashladi. Ularning orasida
Ulugʻbek Mirzoning sevimli shogirdi Ali Qushchi ham bor edi.

Lekin Abdulatif va Kamoliddin Balxiy ilmu ijod ahlini
qatagʻon qilganlari sari el-yurt orasida norozilik kuchayib borar, «otasini oʻldirtirgan padarkush xudoning gʻazabiga uchrasin!» degan qargʻishlar Ulugʻbek Mirzo qabrini ziyorat qilishga
kelganlar orasida ham quloqqa chalinardi.

Bugun azonda ayollar odatiga binoan oftob chiqmasdan
oldin Amir Temur maqbarasiga ziyoratga kelgan Husn Nigor
xonim bu qargʻishni nuroniy bir ayolning ogʻzidan eshitdi-yu,
hang-mang boʻlib soʻradi:

— Xolamullo, kim u padarkush?!

Husn Nigor xonim Abdulatifning onasi ekanini sezib qolgan kayvoni:




— Bilmaymen, koʻchada odamlardan eshitdim, — dedi-yu,
xonimni qoʻriqlab yurgan soqchilardan hayiqib, oʻzini ziyoratga kelgan xaloyiqning orasiga urdi va koʻzdan gʻoyib boʻldi.

Husn Nigor xonim hazrati Amir Temur va Shohruh Mirzolar arvohiga atab tilovatlar qilgandan soʻng, ularning yoniga
qoʻyilgan Ulugʻbek Mirzo qabrining oyoq tomoniga tiz choʻkib,
koʻziga yosh oldi.

Xonim odamlarning «padarkush» degan soʻzlariga ishonmasa ham, lekin u tuqqan oʻgʻil otasiga qarshi qilich
yalangʻochlab, jang maydonida uni yenggani va otani majburan hajga joʻ“natgani uchun ona oʻzini allanechuk gunohkor sezardi.

Balki bu shafqatsizlik va haddan ziyod taxtparastlik Abdulatifga ona suti orqali oʻtgandir? Axir xonimning otasi Xalil
Sulton xuddi shu yoshda bobosining vasiyatiga qarshi borib,
Samarqand taxtini zoʻravonlik bilan egallamaganmidi?! Keyin
Xalil Sulton oʻzini tarbiyalab oʻstirgan va suyukli xotini Shodimulk begimni naqd oʻlimlardan qutqarib qolgan Bibixonimning Bobo Turmush tomonidan zaharlab oʻldirilishiga
sabab boʻlmaganmidi?! Ulugbek Mirzo bu voqealarni Husn
Nigor xonimga aytib berganda: «Ehtiyot boʻling, oʻgʻlimiz
Abdulatif bobosi Xalil Sultonga hech ham oʻxshamasin!» demaganmidi?

Lekin irsiyat orqali kelgan va sut bilan oʻtgan illat qarshisida Husn Nigor xonim nima qila oladi?

Ulugʻbek Mirzoday unutilmas siymo bilan birga oʻtkazgan
mas'ud damlarini eslaganda uning koʻzlariga yosh quyulib keldi. Qabrning sovuq marmariga yuzini qo`yib shivirladi: «Barcha
gunohlarim uchun afu soʻraymen, parvardigor meni farzand
dogʻidan asrasin!» deb koʻzda yosh bilan iltijo qildi.

Abdulatif Bogʻi Dilkushodagi barcha ayollar, bolalar, xizmatkorlar va tarbiyachilarga onasini bosh nazoratchi qilib
qoʻygan edi. Oʻzi bu boqqa besh-toʻrt kunda bir kelar va eng
avval onasi turadigan uch oshiyonlik qasrga kirar edi. Har safar podshoning kelishiga quyuq ziyofat tayyorlanar, oʻgʻillar
bayramona kiyintirilardi. Abdulatif oʻgʻillarining oltin kamar
bogʻlab, qurol taqib yurishini yaxshi koʻrardi.




Mana bugun kechki payt katta qasrning qabulxonasiga Abdurazzoq Mirzo bo`yi-bastiga moslab yasalgan oltin sopli qilich
taqib kelib, otasiga ta'zim bajo keltirdi. Undan keyin kirgan
Ahmad, Joʻqiy va Qaylu Mirzolarning belidagi xanjar qiniga
zumrad va yoqut toshlar qadalgan edi. Abdulatif oʻgʻillarini
suyib erkalatar ekan:

— Qilichni ham oʻng, ham chap ilik bilan chopishga
oʻrganinglar, — deb buyurdi. — Har ikki ilik bilan xanjar
urishni ham bolalikdan oʻrganmoq zarur.

— Podshoh oʻgʻlim, bular oʻqish-yozishni ham yaxshiroq
eplashsin! — dedi Husn Nigor xonim. — Axir siz shu yoshlarda
ilmu ijodga ham qiziqar edingizku. She'r ham yozar edingiz.

— Albatta, kitob oʻ“qishsin! AMmo muallimlari bularni kitobdaftarga qiziqtirishsin! Siz ham, hazrat momosi, bularning
yaxshi oʻqishini nazorat qiling.

Abdulatif oʻgʻillariga toʻy paytida tushgan eng nodir sovgʻalardan berib, hammasini xursand qilib joʻnatdi.

Husn Nigor xonim oʻgʻli bilan yolgʻiz qolganda:

— Shoh oʻgʻlim, men marhum otangizning qabrini ziyorat
qilgani borgan edim, — dedi. — Qabr yonida yomon bir soʻz
eshitdim. Sizga aytay desam tilim kuyadir, aytmay desam dilim.

— Qanday soʻz ekan? Qani, men ham eshitay...

— Goʻyo siz otangizni oʻldirgan padarkush emishsiz...

Bu soʻzlardan Abdulatifning rangi quv oʻchdi. Uni birdan
qaltiroq bosdi:

— Yolgʻon! Tuhmat! Kim aytdi?! Nechun tuttirmadingiz?!

— Bir keksa ayol... Men uni tuttirganim bilan... boshqa yana
qanchasi bor. Shoh oʻgʻlim, el og`ziga elak tutib boʻlmagay!
Nahotki siz?!..

— Yoʻq, yoʻq! A'lam boshliq qozilar fatvo bergan... Abbos
Sulduz otasining qasdiga otamni oʻldirgan ekan... Men buni
keyin bildim!..

— Keyin?.. Axir otangizni hajga siz jo'natgan emasmidingiz? Nechun bu qotillikka yoʻl berdingiz?!

— Meni avrashdi. Vahima qilishdi. «Otangiz tirik boʻlsa sizni
xalq podsho oʻrnida koʻ“rmagay» deyishdi.

— Kim shunday dedi? Kim?!




— Amir Ibrohimshoh... Keyin oʻzi butun aybni menga
toʻnkabdir! Bir ichkilik bazmida mast boʻlib maqtanibdir. «Biz
podshoni koʻndirdik, boʻlmasa otasini oʻldirishga kim jur'at etardi?» debdi. Buni eshitgan Eson Buqo bilan Tavakkal barlos
hammasini menga kelib aytdi. Ablah Ibrohimshoh «Siz betaraf
turgaysiz, butun ayb Abbosga tushgay» deb meni ishontirgan
edi. Endi butun aybni menga toʻnkabdir... Meni padarkushlikda
ayblabdi! Shu ablahligi uchun Amir Ibrohimshohni hibs qildirdim! Mol-mulki musodara boʻldi!

— Aytilgan gap — otilgan oʻq, qaytib kelmaydir! Axir
otangiz taxtni oʻz ixtiyorlari bilan sizga topshirib mardlik qilgan edilar-ku?! Bunga javoban uning joniga qasd qilish... Qanday dahshat!

Birdan Abdulatifning lablari koʻkarib ketdi, peshonasini sovuq ter bosdi. Koʻzlari ola-kula bo`lib, badani qaltirab gapirdi:

— Men... otamning qasdini oldim!.. Abbosning qoʻlini orqasiga bogʻlatib, tiz choʻ“ktirdim... Oyogʻimga bosh urib afu soʻradi.
Lekin kechirmadim! Men qilichimni sug“urdim! «Sen mening
otamni qanday oʻldirgan boʻlsang, oʻzing ham shunday
oʻlgaysen!» dedim. Qilichning bir zarbi bilan boshini kesib
tashladim!

Husn Nigor xonimni ham titroq bosdi:

— Yo alhazar! Siz... mening oʻgʻlim... bosh kesdingiz?! О"2
ilkingiz bilan odam oʻldirdingiz?!

— Men otamning kushandasidan qasd olib, bir alamdan
chiqdim! Oʻgʻlingiz janglarda qilich chopib yogʻiylarni oʻldirganini bilmasmidingiz?!

Abdulatif hozir shu turishda Husn Nigor xonimga marhum
otasi Xalil Sultonni eslatdi. Ikki qoʻllab qilich chopadigan Xalil
Sulton ham janglarda juda koʻp odamlarning boshini kesgan va
bu ishi bilan faxrlanib yurar edi. Husn Nigor xonimning dilida
oʻgʻliga nisbatan sovuq bir tuyg“u — nafratmi, qoʻrquvmi paydo boʻldi.

— Menga bu gaplarni aytmang, bolam! Siz gapirmang,
men eshitmay! Qoʻrqib jinni boʻlamen!

— Onamga dil yorib gapirmasam dardimni kimga aytay?
Kechalari uyqum oʻchib ketadir. Qulogʻimga arvohlarning chir



qirashi eshitilganday boʻladir. Uxlasam tushimga otam kiradir...
Ustida hojilarning oq ehromi. Menga oʻqrayib qaraydir, ammo
gapirmaydir. Keyin oq ehrom oʻrniga kafan kiyib ustimga bostirib
keladir. Qoʻrqib uygʻonib ketamen!

Husn Nigor xonim oʻgʻlining bu ruhiy qiynoqlardan qoni
qochgan soʻlgʻin yuziga qaradi-yu, yana onalik tuygʻusi ustun
keldi:

— Xos hakimingiz bor edi-ku, bolam! Asabni tinchitadigan dorilardan bermadimi?

— E, dori-pori kor qilmaydir. Gulobga afyun qoʻshib ichadigan boʻldim. Bir necha soat qattiq uxlaymen. Keyin shunday
boʻshashib, aqlim zaiflashganga oʻxshab bemador boʻlib
uygʻonamen! Afyun ta'sirida odamning koʻziga har xil narsalar
koʻrinadigan boʻlib qolarkan. Bir marta tong yorishganda
uygʻonsam, xobgohimga qora kiygan barvasta ayol kirib keldi.
Tikilib qarasam, momom Gavharshod begim! Koʻzlarini oʻqday
tikib menga qaraganda qoʻrqib qichqirib yuboribmen... Bilmadim, bu hodisa tushimda boʻldimi, o`'ngimdami?.. Kun boʻyi
jinim chiqib yurdim. Hozir ham eslasam yuragim taka-puka
boʻladir. Onajon, bu qiynoqlardan meni kim qutqargay?! Tushimga kesik kallalar kiradir. Bir marta tushimda oʻzimning
boshimni ham koʻrdim. Kimdir oltin barkashga kesilgan boshni
solib, ustiga oq harir mato yopib koʻtarib kirdi. Ochib qarasam,
oʻzimning boshim!

— Voy-ey, endi men ham qoʻrqib jinni boʻlamen!! Buni
menga nega aytasiz, bolam?!

— Boshqa kimga aytay?! Agar mening ruhiy kasalim boʻlsa,
buning uchun faqat oʻzim aybdormi? Bobom Xalil Sultonning jununi bor der edilar. Bu junun otalari Mironshoh bilan onalari Xonzoda begimdan oʻtgan deyishardi. Eshitgan
boʻlsangiz kerak, Sohibqiron bobomizning katta oʻgʻillari Jahongir Mirzo vafot etganda, xotinlari Xonzoda begimning
ikki oʻgʻli bor ekan. Yoshi Mironshoh Mirzodan katta ekan.
Bu kelin ikki oʻgʻli bilan begona xonadonga ketmasin deb,
Xonzoda begimni Mironshoh Mirzoga uchinchi xotin qilib
nikohlab bergan ekanlar. Lekin Mironshoh Mirzo kelinoyisi
boʻlgan yoshi katta Xonzoda begimga koʻngilsiz ekan. Momo



lari Bibixonimning Xonzoda begimga rahmi kelarkan. Mironshoh Mirzoni uning xobgohiga bir oy — qirq kunda majbur
qilib yuborar ekan. Mironshoh Mirzo koʻngilsiz boʻlgani
uchun Xonzoda begimning oldiga may ichib, kayf qilib borar
ekan. Mana shu majburiy nikohdan bobomiz Xalil Sulton
tug“ulgan ekanlar. Ehtimol, Xalil Sultonning jununiga shu
ham sabab boʻlgandir? Axir bechora Xalil Sulton yigirma yetti
yoshida kasal boʻlib oʻlib ketgan-ku!

Husn Nigor xonim oʻzining ham koʻnglidan oʻtgan bu gaplarni allanechuk karaxt ahvolda jim oʻltirib tingladi. «Yaqin
qarindoshlar nikohidan koʻpincha nosogʻlom bolalar
tugʻilgay» degan soʻzlar esiga tushdi. Gap mavzusini
oʻgʻlining tushiga kiradigan vasvasalardan uzoqroq olib ketish
uchun:

— Xoʻp, shoh oʻgʻlim, siz shunday fikrga kelgan boʻlsangiz,
oʻgʻillaringizni yaqin qarindoshlarga zinhor uylantirmagaymiz! —
dedi.

— Bu-ku, sizu bizga bogʻliq. Ammo otam bilan momom...
Nuqul mening tushlarimga kirib, koʻzlarimga koʻrinib, aqlu
hushimni boshimdan uchiradirlar. Buning ne chorasi bor?

— Chorasi — xudoyi qilish, tilovat... Tavba... Siz bilan men
otangizning arvohi oldida gunohkormiz. Buni tan olib afu
soʻraylik, jon bolam!

Abdulatif yana birdan oʻzgardi. G“azabdan rangi oqarib,
titrab-qaltirab soʻradi:

— A, ne dedingiz?! Tan olay?! Tavba qilay?! Siz ham meni
padarkush demoqchimisiz?! Men — padarkush?!

Abdulatifning qontalash koʻzlari va tahdidli vajohati yirtqich yoʻlbarsni eslatardi. Husn Nigor xonim oʻgʻlining g“azabidan qoʻrqib, unga beixtiyor yon berdi.

— Siz emas! Yoʻq! Siz emas!

— E, agar men buni tan olsam oʻzimga oʻlim chaqirganday boʻlurmen, hazrat ona! Axir Nizomiyni o“qimaganmisiz?
Padarkush olti oydan ortiq umr ko“rmagay deb yozmaganmi
Ganjaviy? Tarixda bu karomat necha bor isbot boʻlganini men
bilurmen! Nahotki siz yolgʻiz oʻgʻlingizning olti oyda halok
boʻlishini tilaysiz?!




— Уо"в"-еу, хидо зафави1 Меп патолЛаптда 5128а 1704
итг Шаутет

— Ha, men ham uzoq yashashni istaymen! Shuning
uchun meni padarkush deganlarni yoʻq qilgaymen! Otamni oʻldirgan Abbosdan qasd oldim! Meni avrab shu ishga
aralashtirgan Amir Ibrohimshohni zindonda chiritgaymen!
Kerak boʻlsa boshqalarining ham jazosini berurmen! Siz,
mening onam, bir narsaga qattiq ishoning! Men padarkush
emasmen!

— Inondim, shoh oʻgʻlim! Oʻzingizni bosing! Dushmaningiz koʻp, ehtiyot boʻling! Xudo sizni panohida asrasin!

Mushfiq ona oʻgʻlining gunohini goʻyo oʻziga oldi. Abdulatif unga ichini boʻshatib xiyla yengil tortdi. Onasi bilan xayrlashib, yaqinda nikohiga olgan samarqandlik goʻzal yosh xotini
joylashgan tillakori koshonaga qarab ketdi.

Bogʻi Dilkushoga tun qorongʻusi tushganda qasr va
koʻshklar tilla qandillar yorug“idan charogʻon boʻldi. Abdulatif kirib ketgan koshonada sozandalar shoʻx kuylar chalayotgani eshitildi.

Ammo Husn Nigor xonim musibat toʻla bir dilsiyohlik
ichida qoldi. Oʻgʻlidagi ruhiy qiynoqlar endi onaga oʻtdi. Yolgʻiz
oʻgʻlining tilla barkashga solingan kesik boshi onaning koʻziga
koʻrinib ketganday boʻldi. Abdulatifdan eshitgan qoʻrqinchli
gaplar xayolidan ketmay turib qoldi.

Narigi koshonada shoʻx kuylar yangragan sari Husn Nigor
xonimning dili tilka-pora boʻlayotganday azob tortardi.

Abdulatif onasi oldida oʻzini har qancha oqlamasin,
Ulugʻbek Mirzoning oʻlimiga bosh sababchi — oʻgʻli ekani
bugun xonim uchun inkor etib boʻlmaydigan haqiqatga aylandi.

Odamlar uni «padarkush» deb atashga haqli ekanliklarini
Husn Nigor xonim tan olmay iloji qolmadi.

Ammo buni tan olish — yolgʻiz oʻgʻlining oʻlimiga rozi
bo`lishdek dahshatli tuyulardi.

Bogʻ toʻrida esa hamon raqs kuylari yangrar, oʻzining tungi
vasvasalarini onasiga tashlab kelgan Abdulatif Mirzo kayfu safo
qilib, ularni butunlay unutishga intilardi.




CHAQMOQDAY YALTILLAB
SO'NGAN UMR

Koʻ`ksaroyning toʻrtinchi oshiyonida eng qattiq qoʻriqlanadigan chetki xonada oʻn toʻqqiz yoshlik Abdulla Mirzo olti
oydan buyon qamoqda yotibdi.

Xonaning derazasi yoʻq, faqat qoʻl yetmas balandlikda
tuynugi bor. Yaqinda shu tuynukdan turnalarning mayin quruvquruvlari eshitilib qoldi. Oʻsha kuni kechasi tepada kuchli
momaqaldiroq qasur-qusur qildi.

Abdulla Mirzo bahor kirganini ana shu tovushlardan payqadi.

Olti oydan beri bu begunoh yigitni ne koʻylarga solishmadi! Abdulatif uning taxtga da'vogar boʻlishi mumkinligini, bir
vaqtlar Ulug'bek Mirzo bu yosh kuyovini valiahd qilmoqchi
boʻlganini bahona qilib, Abdulla Mirzoni ham qatl ettirmoqchi
edi.

Bundan xabar topgan Habiba Sulton akasidan shafoat
soʻrashga bordi. Abdulatif uni qabul qilmadi. Habiba Sulton vaziri
a'zam Kamoliddin Balxiy huzuriga kirdi. Otasidan meros qolgan yirik gavharni vazirga sovgʻa qilib, uni yumshatdi. Shundan
soʻng vaziri a'zam oraga tushib, oʻlim jazosini koʻziga mil tortib koʻr qilish jazosiga almashtirdi.

Bu ham dard ustiga chipqon boʻldi. Shunda Bobo Husayn
yordamga keldi. Tilla va javohirlar qutqaruvchi kuch ekanini
Habiba Sulton yana bir bor bildi. Koʻzga mil tortuvchi jallodni
oltinga sotib olishib, Abdulla Mirzoni yolg'ondakam koʻr qilishdi.

Hibsxona nazoratchisiga ham bir hamyon tilla berishdi. Shundan soʻng bu nazoratchi orqali Abdulla Mirzoga sarxil yeguliklar,
issiq kiyimlar, oʻzi soragan boshqa narsalarni yashiriqcha yuborib
turishdi. Bu narsalar orasida qogʻoz va qalam ham bor edi.

Habiba Sulton umr yoʻldoshining ruhini koʻtaradigan maktublar yozar, ularga Abdulla Mirzo muhabbat izhoriga toʻlgan
she'rlar bilan javob berardi.

Juda qattiq momaqaldiroq boʻlgan kuni tushga yaqin hibsxona eshigi oldida tapir-tupur qadam tovushlari koʻpayib ketdi.
Hibsxonaning poʻlat qulfiga shoshilinch kalit solindi. Eshik




ochilganda Abdulla Mirzo Habiba Sultonning ovozini eshitganday boʻldi.

Quloqlariga ishonmay, eshik tomonga intildi. Kutilmaganda
hibsxonaga Habiba Sulton kirib keldi. Abdulla Mirzo uni bagʻriga
bosar ekan:

— Tushimmi oʻngim? — deb soʻradi.

— Oʻ`ngingiz, jonim! — deb Habiba Sulton uning sargʻayib
ketgan yuziga yuzini bosib, oʻsib ketgan sochlarini nozik barmoqlari bilan siladi.

— Oftob qayoqdan chiqdi, Habiba? — deb Abdulla Mirzo
sogʻinch toʻla lablar bilan Habibaning koʻzlaridan, qoshlaridan
oʻpdi.

— Oftob parvardigori olamning dargohidan chiqdi! Sizni
hibs qilgan zolim akamiz narigi dunyoga ketdi!

— Rostmi? Qachon?.. Kim?

Eshik tashqarisida kimlardir odob saqlab taklif kutib turar
edi.

— Ana, sizga najot keltirgan siymolar! — deb Habiba Sulton eshik tomonni koʻrsatdi.

Abdulla Mirzo eshik oldiga borib, oq soqollik nuroniy Xoʻja
Burhoniddin bilan Bobo Husayn Bahodirni koʻrdi-yu, ular
bilan quchoqlashib ketdi.

— Xayriyat-e! Xudo shu kunga yetkazganiga ming shukur!

— Chiqing endi bu kasofat hibsxonadan yorugʻ dunyoga! —
dedi Xo`ja Burhoniddin va Abdulla Mirzoni Koʻ`ksaroyning
ikkinchi oshiyonidagi keng, muhtasham qabulxonaga boshlab
tushdi. — Endi bu joylarning egasi siz boʻlursiz!

— Ertak eshitayotibmenmi yoki chin? Abdulatif Mirzo ne
boʻldi?

— Oʻldi! Bobo Husayn Bahodir otgan adolat oʻqi uni
yiqitdi. Bahodirning navkarlari padarkushning boshini kesib
kelib, Ulugbek madrasasining peshtoqiga osib qoʻydilar! Toki
odamlar ogoh boʻlsinlar, padarkushga qanday jazo berilishini
yetti pushtigacha unutmasinlar! Bunday gunohi azim yurtimizda
hech vaqt takror boʻlmasin!

Abdulla Mirzo Bobo Husaynning qoʻlini olib, bahodirona
ish qilgani bilan tabrikladi.




— Abdulatifning qoʻriqchilari koʻp edi-ku! Ularning orasidan qanday omon chiqdingiz? — deb soʻradi.

— Xudo oʻzi oʻng keltirdi. Bogʻi Balanddan chiqaverishda
katta sadaqayragʻochlarning ortida navkarim bilan panalab turgan edim. Abdulatif toʻrtta qoʻriqchisi bilan yaqin joydan oʻtib
qoldi. Men orqadan otgan yoy o`qi yuragiga borib qadalgan
ekan, otdan yiqiliboq jon beribdi. Qoʻriqchilari menga hamla
qilar deb oʻyladim, navkarim ikkalamiz kamonga oʻq oʻrnatib,
hujum qilishsa otgaymiz deb shaylandik. Yoʻq, qoʻriqchilar
Abdulatifning jasadini tashlab, tiraqaylab qochib qoldi. Shundan sezdimki, qoʻriqchilari ham undan bezor boʻlib, qutulishning yoʻlini oʻylab yurgan ekanlar.

— Sizning shu jasoratingiz tufayli biz hibsdan ozod boʻldik.
Bu najotkorligingizni umrbod unutmasmen, janob Bobo
Husaynbek!

— Bir men emas, mana, shayxulislomimiz hazrat Xoʻja
Burhoniddin boshliq yuzlab adolatparvar odamlar maslahatlashib shu ishni qildik.

— Endi najotkorlik navbati sizga kelmoqda, amirzodam! —
dedi Xo`ja Burhoniddin. — Mamlakatni zolimlardan poklamoq
uchun davlatni yaxshi odam boshqarmog'ʻi kerak. Rahmatlik
Ulugʻbek Mirzo sizni oʻzlariga valiahd qilish niyatlari borligini
menga aytgan edilar. Ul zoti oliyning shu niyatlarini biz vasiyat
oʻrnida qabul qilurmiz.

— Tashakkur, hazratim. Ammo menga imkon bering... Sal
oʻzimga kelay!

Abdulla Mirzoning koʻpdan beri tarashlanmagan qop-qora
soqol-moʻylovi oʻsib lablarini bekitib qoʻygan, sochlari peshonasini va boʻyinlarini qoplab yotardi.

Habiba Sulton yasavulboshi va saroy xizmatchilarini zoʻrgʻa
topdi. Chunki Abdulatifning oʻldirilgani haqidagi xabar butun
saroy ahlini vahimaga solib, qochirib yuborgan edi.

Koʻ`ksaroydan Boʻstonsaroyga oʻtdilar. Taxt turgan qabulxona, vazirlar devonxonasi boʻm-boʻsh. Ilgarigi amaldorlar
tumtaraqay boʻlib qochib qolgan edi. Lekin Boʻston saroyda
yuvinadigan joy ham, ovqatxona va oshpaz ham, shohona kiyimlar saqlanadigan bo'lmalar ham hammasi bor edi.




Kechagina Abdulatifga xizmat qilgan va uning qoʻrqinchli
fe'lidan titrab-qaltirab yurgan oftobachi endi sartaroshni topib
kelib, Abdulla Mirzoning soch-soqolini oldirdi, uning yuvinishiga va shohona toza kiyimlar kiyishiga yordamlashdi. Boshiga
jig'a qadalgan chiroyli zarrin salla kiydirdi.

Bungacha oshxonada bedana kabob tayyorlandi. Abdulla Mirzo
sevgilisi Habiba Sulton yozgan dasturxondan toʻyib ovqatlandi, uzum sharbatidan ichib, chanqogʻini bosdi.

Bu orada Bobo Husayn va boshqa sodiq amirlar Xoʻja Burhoniddin bilan birga shaharda osoyishtalikni saqlash va Abdulla
Mirzoni taxtga chiqarish tayyorligini koʻrdilar.

Jome masjidida imomlik qilgan Xoʻja Burhoniddin Abdulatifning padarkush sifatida halokatga uchraganini va Ulugʻbek
Mirzoning vasiyatiga binoan Abdulla Mirzo taxtga chiqqanini
e'lon qildi.

Oradan bir kun oʻtgach, juma kuni Abdulla Mirzoning nomi
xutbaga qoʻshib oʻqildi.

Yangi tojdor Bobo Husayn bahodirni vaziri a'zam qilib
tayin etdi. Ikkovi qoʻriqchi navkarlar va mulozimlar qurshovida Amir Temur maqbarasini va Shohi Zindani ziyorat qildilar.
Soʻng Ulugʻbek Mirzo madrasasiga yoʻl oldilar.

Madrasa peshtoqida kechadan buyon padarkushning boshi
osilganicha odamlarga tomosha boʻlib turar edi.

Otliq Abdulla Mirzo madrasa hovlisida koʻringanda ichkaridan marhumning onasi yuzlarini yulib-qonatib, dod faryod
qilib chiqdi:

— Voy, men ona boʻlmay oʻlay! Bolamning jasadini
koʻmgani qoʻymaydilar-a! Tanasi boshqa joyda, boshi bu yerda!
Bu qanday shafqatsizlik! Voy, ruxsat beringlar! Shoʻrlikni tuproqqa topshiray!

Motamzada onaga koʻpchilikning rahmi keldi. Abdulla Mirzo marhumni shu bugunoq dafn etishga buyruq berdi.

Lekin Abdulatifni temuriylar xilxonasiga — otasining yoniga qoʻyishni mo`ysafidlar ma'qul koʻrmadi. Marhumni kechki
payt chetroqdagi qabristonga olib borib tuproqqa topshirdilar.

Nohaq hibs qilingan olimu mudarrislar ham qamoqxonalardan chiqarildi. Ularning orasida Abdulla Mirzoga ilmi nu



jumdan saboq bergan Ali Qushchi ham bor edi. Abdulla Mirzo
Ali Qushchini hibsxona oldida quchoq ochib kutib oldi, yaxshi
bir otga mindirdi.

— Uyga borib damingizni oling, mavlono, — dedi. — Keyin
rasadxonani qayta ishga tushirish boʻyicha neki taklifingiz boʻlsa,
birga koʻrib chiqurmiz.

Qatagʻon kunlarida har qayoqqa tarqab ketgan mullabachchalar ham madrasalarga qaytdilar. Samarqandda hayot astasekin Ulugʻbek davridagidek izga tusha boshlagan kunlarda Buxoro tomondan tashvishli xabar keldi.

Abdulatifning hukmi bilan Buxoro arkiga qamab qo`yilgan
Sulton Abusayid Samarqandda yuz bergan o`zgarishlardan
foydalanib, hibsdan boʻshab chiqibdi. Buxoro ulamolarining
peshvosi Xoʻja Arquqiy Sulton Abusayidning Abdulla Mirzodan
olti yosh katta ekanini va Shohruh Mirzoning akasi Mironshoh
avlodiga mansubligini vaj qilib koʻrsatibdi.

— Samarqand taxtiga Sulton Abusayid munosibroqdir! —
degan fikrni koʻpchilik orasida targʻib qila boshlabdi.

Bu targʻibot bultur Samarqandni Ulugʻbek Mirzodan tortib olishga uringan argʻin urug“iga mansub beku navkarlarni
yana Sulton Abusayid atrofiga toʻplaydi. Xoʻja Arquqiyning
koʻpchilik muridlari ham Abusayid Mirzo tomoniga oʻtadi.

Bu xabarlar ishonchli odamlar orqali Samarqandga yetib
kelgandan soʻng Abdulla Mirzo ham shoshilinch ravishda qoʻshin
toʻplashga kirishdi.

Sulton Abusayid Buxorodan ikki ming askar bilan yoʻlga
chiqib, Samarqandga tahdid solib kela boshladi.

Saraton oyi kirgan, kunlar issiq. Abdulla Mirzo oʻz qoʻshinini
Zarafshondan ajralib chiqqan Oqdaryo va Qoradaryo oraligʻidagi
salqinroq yoʻllardan boshlab bordi.

Sulton Abusayid qoʻshinining asosiy qismi yaydoq cho`llarda
ot choptirib oʻrgangan koʻchmanchi argʻinlar edi. Miyonqol
deb ataladigan ikki daryo oraligʻidagi dov-daraxtlar va sholizorlar ularning harakatini qiyinlashtirib qoʻydi. Sugʻoriladigan
yerlarga ot qoʻyib kirgan argʻinlarning ancha-munchasi suv
toʻldirilgan sholizorlarda balchiqqa botib, yurolmay qoldi va
Abdulla Mirzo navkarlarining oʻqlariga nishon boʻldi. Yov




qoʻshinlari polizlarni toptab, boshoqlari sargʻayib yetilgan
bugʻdoyzorlarni payhon qildi, bogʻlardagi mevali daraxtlarni
sindirib ketdi. Bu hammasi Miyonqol aholisining gʻazabini keltirdi.

Ochiq maydonda Abdulla Mirzo qoʻshini Abusayid askarlari
bilan yuzma-yuz turib qattiq jang qilayotgan paytda minglab
Miyonqol yigitlari orqadan argʻinlarga kuchli zarbalar berdilar.

Ikki oʻt orasida qolgan Sulton Abusayid jangni boy berib,
Dobusiya qal'asiga qarab chekindi. Ammo bu qal'adagilar uni
darvozadan ichkariga kirgizmay haydadilar. Buxoro qal'asidagilar
ham qamalda qolish ehtimolidan choʻchib, Abusayidga darvoza ochmadilar.

Abdulla Mirzoning quvgʻinchilari Abusayidni ta'qib etib
kelmoqda edi. Sulton Abusayid oʻng yonida ot choptirib kelayotgan Xoʻja Arquqiyning maslahati bilan jilovni Turkiston
tomonga burdilar. Biroq Bobo Husayn boshliq quvgʻinchilar
uning izidan Turkistonga ham yetib bordilar. Shundan keyin
Sulton Abusayid Dashti Qipchoqdagi Abulxayrxonga qarashli
yerlarga qochib oʻtib zoʻrgʻa jon saqladi.

Abdulla Mirzo nomiga bitilgan gʻalaba fathnomasi mamlakatning barcha viloyatlariga tarqatildi va maxsus chopar bilan
Hirotga ham yuborildi.

Gavharshod begim Abdulla Mirzoning taxtga chiqqanini eshitgandan buyon:

— Mening Samarqandga boradigan yoʻllarim endi ochilibdir! — deb safarga tayyorlanmoqda edi. Shuning ustiga suyukli
nevarasining Abusayid bilan jang qilib gʻolib chiqqani haqidagi xushxabar ham keldi-yu, begim quvonganidan qanot chiqarib
uchgudek boʻldi.

Asad oyi kirib, issiqning tafti sal pasaygandan soʻng Hirot
tojdori Abulqosim Bobur momosini uzoq safarga kuzatib qoʻydi.
Keksabegim yoʻllarda ko“p ozor chekmasligi uchun ipak pardalar tutilgan shohona mahofa uning ixtiyoriga berildi. Mahofada
toliqqanda baquvvat yigitlar begimni yumshoq taxtiravonda
koʻtarib boradigan boʻlishdi.

Zamon hali uncha tinchigan emas. Abdulatifning oʻlimidan
keyin quvgʻinga uchragan Balx va Badaxshon sipohilari Sa



marqanddan oʻz yurtlariga alamzada boʻlib qaytib ketayotganda
talonchilik qilayotgani haqida tashvishli xabarlar bor edi.

Shuning uchun Abulqosim Bobur momosining xavfsizligini
ta'minlab borishni Nizomiddin Ahmad Tarxon boshchiligidagi besh yuz kishilik qoʻriqchi askarlarga topshirdi.

Hirotdan momosi kelayotganini eshitgan Abdulla Mirzo
Habiba Sultonni yoniga olib, Termizga yetib keldi. Gavharshod
begimni kemaga solib, Payg“ambar oroliga olib oʻtdilar. Bu
yerda Ulugʻbek Mirzo qurdirgan chiroyli koʻshk bor edi. Shu
koʻshkda eng avval Ulugʻbek Mirzoni yodga olib tilovat qildilar. Boshlaridan oʻtgan mudhish voqealarni eslaganda dil
yaralari yangilanib, koʻz yosh toʻkdilar. Eson-omon diydor
koʻrishganlari uchun parvardigorga shukronalar ham aytishdi.

Gavharshod begim kelin-kuyovga Hirotdan bir sandiq
sarupolar, duru gavhar taqinchoqlar, kuyovga bedov otlar,
ov qushlari olib kelgan edi. Bularning hammasidan behad
quvongan Habiba Sulton momosining bir yelkasidan, Abdulla
Mirzo uning ikkinchi yelkasidan quchdi.

— Momojon, biz ikkovimiz ham sizning tarbiyangizni olganmiz-a! — dedi Habiba Sulton buvisini oppoq sochidan oʻpib.

— Rost, sizning duolaringiz bilan shu kunlarga yetishdik! —
deb Abdulla Mirzo momosining oq fotiha tilab yozgan javob
maktubini esladi.

— Oh, aylanay, sizlardan! Kelin-kuyovlik ikkovlaringga ham
behad yarashibdi! Gulday ochilib, shunday koʻhlik boʻlibsizlarki, ilohim yomon koʻzdan asrasin!

— Ha, dunyoda bizga koʻz tikkan yomonlar koʻp!

— Rahmatlik bobongiz Shohruh Mirzo menga nevaralar
tarbiyasini topshirib, «bularni lochinday yuksakda parvoz etadigan qilib tarbiyalang» degan edilar. Aksiga olib, men tarbiyalagan nevaralardan biri Alauddavla... ilonning ishini qildi. Biri
Abdulatif... padarkush boʻldi. Bundan koʻnglim vayron boʻlib
yurgan edim. Hoqoni Sayyidning topshirgan neki ishini uddalay
olmadim deb oʻksinar edim. Lekin, xayriyat, Samarqandda,
mana Abdulla Mirzo bilan Habibajon... Hirotda Abulqosim
Bobur... Hozir uchovingiz mening eng mehru oqibatlik neva



ralarimsizlar. Rahmatlik bobolaring orzu qilgan lochinlar sizlardan ortiq boʻlmas!

— Unday boʻlsa bizning ona lochinimiz — oʻzingizsiz! —
dedi Habiba Sulton.

— Shunday shirin soʻzlarni aytgan tilginangdan oʻrgilay! —
deb momosi Habibani quchoqlab, suyib oʻpdi.

Daryo salqinida rohatlanib, Paygʻambar orolida bir kecha
tunadilar. Ertasi kuni oʻng qirgʻoqqa oʻtib, Samarqandga yoʻl
oldilar.

Bora-borguncha togʻlar ham, vodiylar ham, shaharu
qishloqlar ham begimga oʻgʻli Ulugʻbekni eslatardi. Ana,
Boysuntogʻ. Undan narida Hisor tizmasi, Xo`jayi pok choʻqqisi...
Sayrob chashmasida suzib yurgan baliqlar... Bular hammasi
Mirzo Ulugʻbekni koʻp marta koʻrgan. Gʻuzor, Shahrisabz,
Taxti Qoracha dovoni... Bu goʻzal manzillardan Gavharshod
begim oʻgʻli Ulugʻbek bilan necha marta birga oʻtgan edi. Endi
bu joylar hammasi begimdan Mirzo Ulugʻbekni soʻroqlayotganday boʻlardi. Hatto kechasi osmonni toʻldirib chiqqan
yulluzlar ham yer yuzidan Ulugʻbekni topolmay, uning onasiga
ma'yus termulib turganday koʻrinardi.

Samarqandga, Amir Temur maqbarasiga yetib borganlarida
Gavharshod begim Ulugʻbek qabrini xuddi beshik kabi quchoqlab, yelkalari silkina-silkina uzoq yigʻladi. Ulugʻbek goʻdaklik
paytida begim kechalari uning beshigiga bagʻrini berib, bola
emizganlari yodiga tushdi. Shundan keyingi ellik besh yillik hayot koʻz oldidan yashin tezligida oʻtdi. Lekin xayoli oʻziga kelganda goʻdakning iliq nafasi keladigan beshikni emas, qirralari
koʻkragiga botib turgan sovuq qabr toshini quchoqlab
yig'layotganini koʻrdi...

Gavharshod begim uchun Ulugʻbek Mirzo yaxshi koʻradigan
Bogʻi Maydonda, Chinnixona qasrida maxsus joy tayyorlab
qoʻyilgan edi. Bu yerdan rasadxona yaqin. Ertasi kuni begim
Abdulla Mirzo bilan Habiba Sultonni ikki yoniga olib, rasadxonaga bordi.

Yer tagidan chiqib kelgan va uch qavatlik ulkan binoning
shiftigacha koʻtarilib borgan zinapoyalarda Ulugʻbekning ruhi
kezib yurganday tuyulardi. Gavharshod begim Ulugʻbekning




ruhiga sadoqat saqlab kelayotgan va rasadxonada uning ishini
davom ettirayotgan Ali Qushchi boshliq olimlarga sarupolar
kiygizdi.

Alg“ov-dalgʻ“ov paytlarida rasadxonadagi qimmatbaho asbobu-olotlardan anchasi oʻgʻirlangan ekan.

— Bu asboblarni yangidan yasatish mumkin emasmikin? —
soʻradi Gavharshod begim Ali Qushchidan.

— Loyihalari bor, ustalarga buyurtma berish mumkin, ammo
katta mablagʻ kerak.

— Mablagʻni topib berurmiz, mavlono! — dedi Abdulla
Mirzo.

— Momongiz ham bu ishga ozgina hissa qoʻshgay! — dedi
Gavharshod begim va Hirotdan poʻlat sandiqqa solib kelingan
tilla tangalardan besh mingtasini rasadxona xarajatlari uchun
in'om qildi.

Ertasi kuni Ulugbek madrasasiga borib, mudarrislar va tolibi
ilmlar bilan uchrashdilar. Gavharshod begim madrasa ehtiyojlari uchun ham besh ming tilla sovgʻa qildi.

— Momojon, bobomdan qolgan oltin zaxiralaringiz hali
koʻpmi? — deb hazillashib soʻradi Abdulla Mirzo. — Bizga ataganingiz ham bordir?

— Bor, shoh oʻgʻlim. Hirotga qaytsam sizga bir sandiq oltin
berib yuborgaymen.

Samarqandda Ulugʻbek Mirzo xotirasi uchun Gavharshod
begim nomidan juma kuni elga osh tortildi, xushovoz qorilar
tilovatlar qilishdi.

Kuz kirib, bogʻlarda barcha mevalar yetilgan paytda mahallalarda yana dasturxonlar yozilib, Ulugʻbek Mirzoning yil oshisi
berildi.

Bu orada Gavharshod begim Bogʻi Dilkushoga borib, Abdulatifning onasi va bolalaridan xabar oldi.

Husn Nigor xonim kasalmand boʻlib, hassaga suyanib qolgan edi. U darvoza oldiga yetib kelguncha Abdulatifning besh
oʻgʻli birin-ketin yugurib chiqib katta momolarini ta'zim bilan
kutib oldilar. Bir yilda sochlari oppoq oqarib ketgan Husn Nigor
xonim Mahdi Ulyo qaynonasining oyogʻi ostiga oʻzini tashlab,
uvvos solib yigʻladi.




Gavharshod begim uni yelkasidan olib, zoʻrgʻa oyoqqa
turgʻizdi.

— Afu eting, hazrat begim, kechiring!

— Parvardigorning oʻzi kechirsin, kelinposhsho! Siz bilan
biz endi mana shu nevaralarni mehru oqibatlik qilib oʻstiraylik.

— Bu bolalar ham malomatga qoldi, hazrat begim. Maktabga
borsa tengdoshlari «Padarkushning oʻgʻli» deb davraga qoʻ`shmas
emishlar.

— Yo, tavba! Bu norasida bolalarda ne ayb? Unday boʻlsa,
men bu chevaralarimni Hirotga olib ketaymi?

— Borasenlarmi Abdurazzoq? Joʻqiy? Qaydu?

— Borgaymiz! — deyishdi katta chevaralar. Kichigi Boqiy
Mirzo hali endi besh yoshga kirgandi.

— Mayli kelin, kichiklari siz bilan qolsin. Nevara shirin
boʻlur. Ovungaysiz. Shu qarorga kelishib, yoʻl taraddudini
koʻrishayotganda Dashti Qipchoq tomondan noxush xabar
keldi.

Yozda Samarqandga hujum qilib uni ololmagan Sulton
Abusayid endi Sabron va Sig“noq tomonlarga borib, Jo`jixon
avlodidan boʻlgan Abulxayrxonga qulluq qilayotgan emish.
Abulxayrxonning oʻttiz mingdan ortiq qoʻshini bor edi. Oʻzi
Ulugʻbek davrida bir necha marta Samarqandu Buxoro atroflariga talonchilik yurishlari uyushtirib, katta oʻljalar bilan
Dashti Qipchogʻiga qaytib ketgan edi. Bu gal agar u
Temuriyzoda Abusayid bilan ittifoq tuzib, Samarqandga
bostirib kelsa, Abdulla Mirzo ularga bas kelishi amri mahol.

Bundan tashvishga tushgan Gavharshod begim tezroq Hirotga qaytish va Abulqosim Boburni Abdulla Mirzoga ko“mak
yuborishga koʻndirish niyatini koʻngliga tugdi.

Begim endi chevaralar taqdiri uchun ham oʻzini javobgar
sezardi. Shu sababli Abdulatifning oʻgʻillari, ya'ni Ulugʻbek
Mirzoning nevaralari Abdurazzoq va Joʻqiy Mirzolarni oʻzi
bilan birga Hirotga olib ketdi.

Bir vaqtlar Ulug“bek Mirzo davridagi urush harakatlarini
toʻxtatishda Gavharshod begim alloma Orif Ozariy orqali katta
ish qilgani va shundan keyin Hirot taxtini egallashda Abulqosim
Boburga oʻz maslahatlari bilan yordam bergani uchun bu ne



vara momosini juda e'zozlardi, hafta-oʻn kunda bir marta Bog£i
Safedga kelib, begimdan xabar olib ketardi. Abulqosim Bobur
saroyining Gavharshod begimga ehtiromi ham shunga yarasha
juda baland edi.

Begim Samarqanddan qaytayotgani haqida Hirotga xabar
kelganda podshoning topshirigʻi bilan bosh vazir va shahar
dorugʻasi bir kunlik yoʻlga peshvoz chiqib, Gavharshod begimni kutib oldilar. Ertasi kuni ertalab Bogʻi Safedga Abulqosim
Boburning oʻzi ham momosini koʻrgani keldi. Gavharshod begim tojdor nevarasini bag`riga bosib koʻrishar ekan, undan
xushboʻy may hidi kelayotganini sezdi.

Abulqosim Bobur oʻttiz yoshlik xushsurat va shoirtabiat yigit
boʻlib, otasi Boysunqur Mirzoga oʻxshab, may bazmlarini
yaxshi koʻrar edi. Bugun kechasi ham tongotar may bazmi
qilgan boʻlsa kerak, kam uxlaganidan koʻzlari qizarib turibdi.
Ovozi ham do`ʻrillab eshitildi:

— Hazrat momojon, qalay, Samarqanddan xursand boʻlib
qaytdingizmi?

— Xursandchilik koʻp boʻldi, siz menga qoʻshgan odamlar
uzoq safarda ogʻirimni yengil qilganlaridan minnatdor boʻlib,
besh vaqt namozlarimda sizni duo qildim!

— Tashakkur, momo!

Begim Hirot tojdoriga avval quvonchli voqealarni soʻzlab
berdi-da, keyin Dashti Qipchoq tomondan Samarqand ustiga
bostirib kelishi mumkin boʻlgan xavf-xatardan soʻz ochdi:

— Abusayid Mirzo yigirma yettiga kirgan, koʻp balolarni
koʻrib pishigan tadbirlik raqib. Agar u Abulxayrxon bilan ittifoq tuzib, Samarqandni olsa, Hirot ham xavf ostida qolgay.
Sohibqiron Amir Temur Turonni Chingiziylardan ozod qilgan edilar. Chigʻatoy avlodlarini Moʻgʻulistonda, Joʻji avlodlaridan boʻlmish Toʻxtamishxonni Oltin Oʻrdada magʻlub etgan edilar. Shundan beri Chingiziylar alamzada boʻlib, temuriylarga qarshi necha bor tajovuz qildilar. Ularning qancha
hujumlarini Ulugʻbek Mirzo bilan rahmatli bobongiz Xoqoni
Sayid qaytardilar. Lekin hali temuriylardan birontasi Dashti
Qipchoqdagi Chingiziylarga yordam soʻrab borgan emas edi.
Sulton Abusayid Abulxayrxon bilan ittifoq tuzib, dushman




qoʻshinini Samarqandga boshlab kelsa, temuriylar sulolasining
ildiziga bolta urganday boʻlur. Hazratim, siz ham shu shajara
daraxtining yashnab turgan bir shoxisiz. Ildizga urilgan bolta
barcha shoxlarga zarar keltirur. Shuning uchun men sizdan iltijo qilurmen, Samarqandga, Abdulla Mirzoga ko“mak yuboring.
U sizga sovgʻa-salomlar bilan shayxulislom Xoʻja Burhoniddinni elchi qilib yuborgan. Hozir siz Hirotda, Abdulla Mirzo
Samarqandda mening ikki qanotim boʻlib turibsizlar. Iloyo bu
qanotlarim doim bir-birlaridan kuch olib parvoz etsinlar!

— Aytganingiz kelsin, hazrat momo. Men Abdulla Mirzoning elchisini yaqin kunlarda qabul qilgaymen. G`arbiy chegaralarimiz notinchroq boʻlib turibdir. Qora qoʻyunli turkmanlar
Tabrizu Isfahonga qanoat qilmay, Jurjonu Astrobodga koʻz
olaytirmoqdalar. Ularni daf qilgandan soʻng amiru ayonlar bilan maslahatni bir joyga qoʻyib, Abdulla Mirzoga, albatta,
koʻmak yuborgaymiz.

Lekin gʻarbiy chegaralarni tinchitish Abulqosim Bobur
oʻylaganidan koʻproq vaqt oldi. Xurosonlik amiru ayonlar, ayniqsa, ularning eng e'tiborlisi bo“lgan Amir Sherhoji Turonga
borib, Chingizxon avlodlari bilan urushib yurishni istamas edi.
Yumshoq tabiatli Abulqosim Bobur bu amirlarga doim ham
oʻz soʻzini oʻtkazolmasdi.

Abdulla Mirzodan elchi boʻlib kelgan Xoʻja Burhoniddin
qish boʻyi Hirotda qolib, kutilgan natijaga erisholmadi. U Samarqandga qaytayotganda Gavharshod begim Shohruh Mirzodan meros qolgan soʻnggi xazinani ochtirib, Abdulla Mirzoga
va'da qilgan oltinlarini usti yopiq bir aravaga yuklatdi. Elchiga
ishonchli qoʻriqchilar ham berib, bu boylikni Samarqandga
joʻnatdi.

Hayot-mamot jangiga tayyorlanayotgan Abdulla Mirzo uchun
momosi yuborgan oltinlar juda asqotdi. Yozgacha oʻn ming
kishilik askarlar yollanib, ular ot ulov va qurol-yarogʻ bilan
ta'minlandi.

Javzo oyining oxirlarida Sulton Abusayid qoʻshini Shohruhiya
va Jizzax orqali Samarqandga yaqinlashib kela boshladi. Abdulla
Mirzo oʻz lashkari bilan Samarqanddan chiqib, uning yoʻlini
Bulung`urda toʻsib chiqdi.




Abusayid Mirzoning qoʻshini sakkiz ming atrofida edi. Abdulla Mirzo tap tortmay bu qoʻshin bilan jangga kirishdi.

Koʻp urushlarni koʻrgan tajribali Abulxayrxon ataylab Sulton Abusayid qo`shinini oldinroq jangga soldi. Oʻzi esa yigirma
ming askari bilan ancha orqada — Sangzor daryosiga va Marjonbuloq tomonlarga boradigan suvsiz soylar ichida, tepaliklar ortida pistirma boʻlib panalab turdi.

Abdulla Mirzo Abulxayrxonning alohida qoʻshin bilan
orqadan kelayotganini bilardi. Uning nazarida, avval Sulton
Abusayidni tor-mor qilsa, keyin Abulxayrxon bilan yakkamayakka olishish osonroq boʻladiganga oʻxshardi.

Biroq Sulton Abusayid lashkari orqaga chekinib borib,
Abulxayrxon qoʻshini bilan birlashdi-yu, juda katta kuchga aylanib ketdi.

Samarqandliklar Abusayidni Bulung“urdan Sangzor tomonga
quvib borayotganda pistirmada turgan Abulxayrxonning yigirma ming
qoʻshini soylardan, tepaliklar ortidan selday yopirilib chiqdi.

Dashtiy Sultonlar to“lg'ama usulini ishlatib, Abdulla Mirzo
qoʻshinining ikki qanotiga tegmay aylanib oʻta boshladi.

Buni koʻrgan Bobo Husayn Abdulla Mirzo mingan otning
jilovini tutdi:

— Hazratim, qaytmoq kerak!

— Qochaylikmi, a? Qaysi yuz bilan Samarqandga qaytgaymiz?!

— Iloji yoʻq. Dashtiy Sultonlar bizni qurshovga olmoqchi!
Qarang, qanotlarimizga tegmay orqadan zarba berishmoqchi!

Abdulla Mirzo gʻulda oʻzi bilan birga jang qilib kelayotgan
ikki ming otliq yigitni orqaga qaytardi. Ammo dashtiy Sultonlar bu orada ot choptirib, qaytish yoʻlini ham bekitib olishga
ulgurdilar.

Abdulla Mirzo otning jilovini yoli ustiga tashlab, chap qoʻliga
ham qilich oldi. Ikki qoʻlda ikki qilichni sermab, yov askarlarining uch-toʻrttasini egardan agʻanatdi. Bobo Husayn boshliq
yuztacha beku navkarlar Abdulla Mirzoni ikki yondan va orqadan
himoya qilib, qurshovni yorib oʻta boshladilar.

Shu payt ochiq turgan old tomondan yov kamonchilari o“q yogʻdirdilar. Bu oʻ“qlardan besh-oltitasi Abdulla Mir



zoning zirhli dubulgʻasiga va jibasiga urilib, qapchib ketdi.
Shunda dushman mergani Abdulla Mirzoning boʻynini moʻljalga
oldi.

Bosh harakatda boʻlishi uchun zirhli kiyimning boʻyinga
yopilgan qismida ozgina ochiq joy qoldirilardi. Yov mergani
epchillik bilan otgan yoy oʻqi ana shu ochiq joyni topib oʻtdi-yu,
Abdulla Mirzoning boʻyniga sanchildi.

Bo`yinning yoʻgʻon tomiri oʻtgan joydan qon tizillab otildi.
Abdulla Mirzoning hushdan ketib, egardan ogʻib tushayotganini koʻrgan Bobo Husayn tez borib uni ushlab qoldi va
oʻzining otiga oʻngarib oldi.

Navkarlar endi Bobo Husayn mingan otni oʻrab olib, yov
qurshovini yorib oʻtdilar. Behush Abdulla Mirzoni jang maydonidan olib chiqdilar. Lekin Samarqandga yetib borgunlaricha
Abdulla Mirzo hushiga kelmay jon berdi.

Marhumni bobokalonlari maqbarasiga dafn etdilar. Uning
ruhiga bagʻishlab tilovat qilgan Xoʻja Burhoniddin:

— Abdulla Mirzo chaqmoqday yaltillab soʻndi, boqiy dunyoga shahid boʻlib ketdi! — deb koʻziga yosh oldi.

Habiba Sulton begim musibatdan oʻrtanib yig'layotgan paytda
amakivachchalari Abusayid Mirzo Samarqandga g`alaba karnayini chaldirib kirib keldi.

U bilan izma-iz kelgan Abulxayrxonning gʻolib lashkari
bir vaqtlar Amir Temur askarlariga qarorgoh boʻlib xizmat
qilgan Konigilni egalladilar.

Abusayid Mirzo oʻziga homiylik qilib toju taxtni olib bergan Abulxayrxonni xursand qilish harakatiga tushdi. Abdulla
Mirzo tarafdorlarining molu mulki ayovsiz musodara qilindi.
Butun shahar aholisidan Abulxayrxon foydasiga juda katta moli
omon yigʻib oldilar.

Gʻolib sultonlar bu bilan qanoatlanmadilar. Sulton Abusayid
ularning talabiga boʻysunib, Ulugʻbek Mirzoning oʻn sakkiz
yoshlik goʻzal va oqila qizi Robiya Sultonni ellik yoshlik
Abulxayrxonga oʻlja tarzida majburan nikohlatib berdi.

Temuriylar tarix sahnasiga chiqqandan buyon hali chingiziylar orasidan chiqqan birorta xon temuriy malikalarni oʻlja
tarzida oʻz nikohiga ololgan emas edi.




Abulxayrxon bu sharafga birinchi boʻlib erishganidan g“ururga
toʻlib, Dashti Qipchoqqa obroʻsi benihoya oshib qaytdi.

Bu g`urur bejiz emas edi. Chingiziylar bilan temuriylar
orasida bir asrdan buyon davom etib kelayotgan kurashlar keskin
burilish pallasiga kirganini mana shu hodisalar ilk bor namoyon qildi. Lekin bunga koʻp odam e'tibor bermadi.

Chunki temuriylar saltanati hali mustahkam koʻrinardi.

Oradan ellik-oltmish yil otar-otmas Abulxayrxon ochgan
yoʻllardan uning nevarasi Shayboniyxon bostirib kelishini, butun
Turonu Xurosonni zabt etib, temuriylarni Samarqanddan ham,
Hirotdan ham siqib chiqarishini, togʻ koʻchkisiday shafqatsiz
bosqinlar natijasida Sulton Abusayidning nevarasi Zahiriddin
Muhammad Bobur vatanidan judo boʻlib, Hindistonga ketishini
hali hech kim tasavvur ham eta olmasdi.

KUYGAN QANOTLAR

Bogʻi Safedga har haftada kelib turadigan Hirot tojdori
Abulqosim Bobur soʻnggi dafa uch haftagacha koʻrinmay ketdi. Nihoyat, yigirma kun oʻtgandan keyin momosining huzuriga
ma'yus bir qiyofada kirib keldi-yu, Abdulla Mirzoning halok
boʻlgani toʻgʻrisidagi musibatli xabarni aytdi.

Abusayid Mirzo Samarqandda taxtga chiqqanini, Robiya
Sulton begim Abulxayrxonga oʻlja tarzida berib yuborilganini
eshitgan Gavharshod begim dahshatga tushib, oʻrnidan turib
ketdi. Qoʻllarini osmonga choʻzib:

— Yo poki parvardigor, falak bunchalik chappa aylandi?! —
deb oʻrtanib yigʻladi. — Nechun Abusayid oʻlmaydi-yu, Abdulla Mirzoday mardlarga ajal keladir?! Abdulla mening Samarqanddagi qanotim edi! Qanotim kuyib tushdi! Katta bir
umidimdan ayrildim!

Abulqosim Bobur oʻz vaqtida Abdulda Mirzoga koʻmak yubora
olmagani uchun momosidan xijolat boʻlib, unga tasalli berishga intildi:

— Hazrat momojon, noumid boʻlmang, Abusayidga qasos
qaytgʻusidir! Uning chingiziylar ko“magida oʻz qarindoshi Abdulla Mirzoni oʻldirgani — temuriylar sulolasiga xiyonatdir!




Yana Robiya Sultonday jigarbandimizni Joʻjixon avlodlariga oʻlja
tariqasida berib yuborgani — biz uchun isnod! Men buni jazosiz qoldirmagaymen! Xudo xohlasa vaqti soati bilan gʻarbiy
chegaralarni tinchitib, Abusayidga qarshi qoʻshin tortgaymiz!

— Iloyo yaxshi niyatingizga yeting, jonim bolam! Mening
endigi suyangan togʻim sizsiz! Butun umidim sizdan!

Gavharshod begim nevarasini duo qila-qila kuzatib qoʻydi.

Abulqosim gʻarbiy chegaralarni tinchitguncha yana bir-ikki
yil oʻtdi. Bu orada Turonda qurgʻoqchilik boʻlib, yomon kasalliklardan ot-ulovlar qirilgani, Sulton Abusayidning ahvoli
ogʻirlashgani haqida xabarlar keldi. Abulqosim Bobur fursatdan foydalanib, milodiy 1454-yilning kuzida Samarqand yurishiga
otlandi.

ku

Shu yillarda Abulqosim Bobur saroyida tarbiya olayotgan
Husayn Boyqaro va Alisher Navoiylarda ham Samarqandga borish ishtiyoqi kuchli edi. Ular Bogʻi Safedda Ulugbek Mirzoning nevaralari Abdurazzoq va Joʻqiy Mirzolar bilan birga
Gavharshod begimdan temuriylar tarixi boʻyicha har haftada
saboq olar edilar.

Begimning kutubxonasidagi nodir qoʻlyozmalar, Amir
Temur tuzuklarining asl nusxalari, faqat tojdorlar uchun bir
necha nusxagina koʻchirilgan Yazdiy «Zafarnoma»si yosh Alisherni juda qiziqtirardi. Gavharshod begim tarix kitoblaridagi
voqealarga oʻzi koʻrgan-bilgan tafsilotlarni qoʻshib gapirganda
Husayn Boyqaro ham ertak eshitayotganday maroq bilan quloq
solardi.

Mana, hozir Husayn Boyqaro oʻn olti yoshga kirib, yelkalari
keng, polvontaxlit yigitga aylanib bormoqda. Bolalik paytidan
beri Gavharshod begimga behad jozibali koʻrinadigan Alisherbekning istarasi issiq, qaddi-qomati nozik, oʻzi ham Husayn
Boyqarodan uch yosh kichik — endi oʻn uchga kirgan.

Qilichbozlik mashqlarida Husayn Boyqaro ba'zi katta yoshli
navkarlarni ham yengib chiqardi. AMmo maktabda muallimlar
bergan saboqlarni Alisherbek undan yaxshiroq oʻ`zlashtirardi.




Nizomiy Ganjaviy, Husrav Dehlaviy kabi shoirlar yozgan
«Xamsa»larni ular ikkovi birga oʻ“qishardi, Gavharshod begim
ularni doim birga koʻrardi.

Husayn Boyqaroning yoshi kattaroq boʻlsa ham, Alisherning oʻtkir zehniga, aqlu farosatiga tan berib, bilmagan narsalarini undan soʻrab olardi.

Bu ikki oʻspirinning ota-onalari ham Gavharshod begimning qadrdon kishilari edi.

Husayn Boyqaro — Amir Temurning ikkinchi oʻgʻli Umarshayx Mirzo avlodlaridan edi. Husayn Boyqaro yetti yasharligida
otasi Gʻiyosiddin Mansur vafot etgan, shundan beri uni onasi
Feruza begim tarbiyalab, katta qilmoqda edi.

Feruza begim ota tomondan ham, ona tomondan ham Amir
Temur avlodlariga mansub juda oqila va shijoatli ayol boʻlgani
uchun Hirotda eng nufuzli onalardan sanalar, Gavharshod
begim u bilan tez-tez uchrashib, suhbatlashishni yaxshi
koʻrardi.

Alisherbekning otasi G`iyosiddin Kichkina Bahodir Abulqosim
Boburning eng ishongan amirlaridan boʻlib, uch yil burun
podshoh uni Sabzavorga hokim qilib tayinlagan edi. Oradan
bir yil oʻtgach Sabzavorda yomon bir kasallik tarqaldi.
Gʻiyosiddin bahodir bu kasallikka uchraganlarni qutqarishda
hakimu tabiblarga bosh boʻldi. Aksiga olib, bu yomon kasallik
uning oʻziga ham yuqdi. Alisher oʻn bir yasharligida otasidan
judo boʻldi.

Alisherning onasi Abulqosim Boburning yolgʻiz oʻgʻli —
hozir yettiga to`lgan shoh Mahmudga murabbiya boʻlib xizmat
qilardi. Gavharshod begim bu ayol bilan ham juda qadrdon edi.

Shuning uchun begim Samarqand yurishiga qatnashmoqchi
boʻlayotgan Husayn Boyqaro va Alisherbekdan:

— Onalaringiz rozimi? — deb soʻradi.

— Hazrat begim, avval sizdan maslahat olgani keldik.

— Xoʻp, men maslahat berish uchun maqsadni bilishim
kerak. Samarqandga... tomosha qilgani bormoqchimisizlar?

— Yo`q, biz qasos olmoqchimiz, — dedi Husayn Boyqaro. —
Abdulla Mirzo yaxshi yigit edi. Robiya Sulton uchun ham
oriyatimiz kelur. Biz ularni mana bu bogʻda koʻrgan edik...




— Siz ham jang qilmoqchimisiz? — deb begim kulimsirab
Alisherdan soʻradi.

— Men Ulugʻbek Mirzo qabrini ziyorat qilmoqchimen, —
deb uyalinqirab javob berdi Alisher. — Biz quvgʻinda yurganda
Ulugʻbek Mirzo katta yaxshilik qilgan edilar. Oʻzingiz bilursiz,
hazrat begim... Biz ul oliy zotning ruhlari oldida qarzdormiz.

— Niyatlaringiz yaxshi, bolalarim. Lekin harbiy yurish xatardan xoli boʻlmas. Ona rozi — Xudo rozi deydilar. Avval
onalaringizdan rozilik olmoq kerak.

— Onalarimiz sizning gapingizdan chiqmaslar, — dedi
Husayn Boyqaro: — Hazrat begim, bir ogʻiz ularga aytsangiz...

— Xoʻp, men ham aytay. Ammo oldin oʻzlaringiz...

— Onalar koʻnsa ham, balki podshoh ruxsat bermas? —
ikkilanib soʻradi Alisher.

— Buni keyin gaplashgaymiz. Hozir borib, onalaringizni
mening huzurimga taklif qilinglar.

Oʻsha kuni oqshom Gavharshod begim Feruza begim bilan
Gulruh bonuni Bogʻi Safedda qabul qilib, ularning oʻgʻillari
toʻgʻrisida uzoq suhbatlashdi.

— Sohibqiron qaynotamiz yashagan davrlardan beri, —
deb gap boshladi Gavharshod begim, — bir necha avlod yoshlarni koʻrib, kuzatib, koʻzim ancha pishib qolgan. Feruza begim, Gulruh bonu, sizlar shu oʻspirinlarga ham ota, ham ona
boʻlib, oʻzlaringizni fido qilib yuribsizlar. Bular endi qanot
chiqarib parvoz etadigan yoshga yetyapti. Shu yoshda oʻspirinlar
safarlarga chiqishni, xavf-xatar bilan olishishni yaxshi koʻradilar.
Men sezib turibmen, Husayn Boyqaro ham, Alisherbek ham,
inshoollo, toleyi baland siymolar boʻlib yetishgay. Ulugʻbek
bilan uning otasida boʻlgan nodir fazilatlar kurtagini men shu
ikki oʻspirinda koʻrganday boʻlurmen.

— Bashoratingizni xudo rost keltirsin, hazrat momo, —
dedi Feruza begim. — Husaynjonning oʻzi ham adolatsizliklarni koʻrganda tutoqib ketadir, «men taxtga chiqsam faqat adolat
oʻrnatish uchun chiqgaymen!» deydi. Uning adolatli podsho
boʻlish orzusi behad kuchli.

— Alisherbekning orzusi-chi? — deb soʻradi Gavharshod
begim Gulruh bonudan.




— O`gʻlimiz shoir boʻlib, «Xamsa» yozish orzusidalar.

— Ikki doʻstda ikki xil orzu, ammo men ularni doim birga
koʻramen, — hayratlanib dedi Gavharshod begim.

— Chunki Alisherbek adolatli podshoga doʻstu hamkor
boʻlishni istaydir, — izoh berdi Gulruh bonu.

— Agar Husayn Boyqaroga podsholik nasib qilsa, Alisherbek uning eng ishongan vaziri boʻlgʻ“aylar! — deb qoʻshib qoʻydi
Feruza begim.

— Lekin bunday ulug“ maqsad yoʻlida qancha mashaqqat,
qancha xavf-xatarlar bor! — Gavharshod begim gapni Samarqand yurishiga burdi: — Qalay, bu ikki doʻstning Samarqandga
borishiga rozimisizlar?

Tabiatan dadil ayol boʻlgan Feruza begim:

— Men tavakkal qilmoqchimen! — dedi. Tokaygacha onasining qanoti ostida oʻltiradi? Ota-bobolari shu yoshda Iroqu
Ajamlargacha yurish qilib borgan ekanlar. Oʻgʻ“limni xudoning
panohiga topshirmoqchimen. Hayotning achchiq-chuchugini
tatib chiniqsin.

Gulruh bonu boshini xam qilib, xijolat chekkanday boʻlib
gapirdi:

— Kuz kirdi... Bular Samarqandga yetguncha qish yaqinlashgay. Alisherjon juda nozik. Men qoʻrqamen... Otasi o`lgandan
buyon men Alisherga suyanib qolganmen.

— Yoshi ham endi oʻn uchga kiribdir, — deb Gavharshod
begim Gulruh bonuning gapini ma'qulladi. — Hali oʻn oltioʻn yetti yoshga kirganda bunday yurishlarga qatnashsa boʻlur.
Uni hozir ehtiyot qilaylik.

ka

Husayn Boyqaro onasining roziligi va Gavharshod begimning tavsiyasi bilan Abulqosim Bobur qoʻshini safida Samarqand yurishiga joʻnadi. Odatda, harbiy yurishlar erta bahorda
boshlanib, qish tushguncha tugatilar edi. Lekin Abulqosim
Boburning amirlari tayyorgarlik ishlarini choʻzib yubordilar.
Kuzgi Qavs oyi kirganda zoʻrgʻa yoʻlga chiqdilar. Amudaryodan
oʻtishda kemalar tezda topilmay yana ancha vaqt yoʻqotishdi.




Samarqandga yetib kelishganda aqrab! oyi kirib, dastlabki qor
yogʻib oʻtgan edi.

Abusayid Mirzo vaqtdan yutish uchun, shahardan chiqmay, qoʻrgʻon darvozalarini ichkaridan mahkam bekittirdi.
Abulqosim Bobur qoʻshini shaharni qirq kun qamal qildi. Bu
orada qish kirib, qattiq sovuqlar boshlandi. Hirotliklar shahar atrofidagi mahallalardan issiq joy qidirib tarqab keta boshladi.

Abusayid Mirzo qoʻrgʻon devorlari ustidan moʻralab, qamal
sirtmogʻi boʻshashgan joylarni aniqladi. Soʻng ichkaridagi issiq
joylarda kuch yigʻib yotgan besh ming otliq askarni qoʻrgʻon
tashqarisiga toʻsatdan boshlab chiqdi. Kutilmaganda berilgan
zarbadan Abulqosim Bobur qoʻshini katta talafot koʻrdi. Shunday boʻlsa ham, Hirot qoʻshini hali Abusayidnikidan ikki barobar koʻp edi. Hirotliklar oʻzlarini oʻnglab jangga kirishganda
Abusayid ochiq turgan qoʻrgʻon darvozalarini tezroq bekittirish uchun askarlarini ichkariga boshlab kirib ketdi.

Bu ketishda Abulqosim Bobur shaharni zabt etolmasligi,
qish sovuqlari uni chekinishga majbur qilishi koʻpchilikka
ayon boʻlib qoldi. Qamalda shahar aholisi ham qiynalmoqda
edi.

Axiyri qoʻrgʻon ichidan Xoʻja Ahrori valiy oq bayroq koʻtargan muridi bilan Bobur qarorgohiga elchi boʻlib keldi. Muzokaralarda Hirot tomondan tashqi ishlar vazoratining tajribali mulozimi Abdurazzoq Samarqandiy ishtirok etdi.

Ikki orada paydo boʻlgan nizoning asosiy sababi — Sulton
Abusayidning Shohruh Mirzo avlodlariga, xususan, Ulugʻbek
Mirzoning merosxoʻrlariga adolatsiz munosabatda boʻlayotgani edi.
Abdulla Mirzoning oʻldirilishi, Robiya Sultonning Abulxayrxonga
majburan berib yuborilganidan tashqari Ulugʻbek Mirzoning toʻrt
nevarasi, — Abdulatifning oʻgʻillari ota-bobolarining merosidan
butunlay mahrum etilgani edi. Ularni Hirotda Gavharshod begim
tarbiyalab voyaga yetkazmoqda. Hozir Ulugʻbekning katta nevarasi
Abdurazzoq Mirzo oʻn uch yoshda, Joʻ“qiy Mirzo oʻn ikkida,
Qaydu va Ahmad Mirzolar ham oʻn yoshdan oshgan. Ularga tajri
! Aqrab — noyabrning 21 da kiradi.




bali bek-atkalar, otaliqlar tayin etilsa, alohida shaharu viloyatlarga
hokim boʻlishlari mumkin edi.

Xoʻja Ahrori valiy Abdurazzoq Samarqandiy bilan birga bu
talablarning asosli ekanini Abusayidga tushuntirdilar. Abusayid
Hirot tomonning talablaridan bir qismini qondirishga majbur
boʻldi. Ikki tojdor tuzgan sulhga binoan, Ulugʻbekning katta
nevarasi Abdurazzoq Mirzo Balxga, Joʻ“qiy Mirzo Shohruhiyaga hokim qilib tayinlandilar. Ularning yosh inilariga akalari
hokim boʻlgan joylardan munosib lavozimlar berish Hirot tomonining ixtiyorida qoldirildi.

Shu tarzda ikki tomon bir-birlari bilan yarashdilar.

жжж

Hirotliklar bu harbiy yurishdan horib-charchab, qish chillasida Xurosonga qaytganlarida ularning orasida Husayn Boyqaro
yoʻq edi. Xavotirga tushgan Feruza begim oʻgʻlini soʻroqlab
Abulqosim Bobur saroyiga bordi.

— Podsho hozir bandlar! — deb begimni yasovulboshi
qabul qildi.

— Oʻgʻlim Husayn Boyqaro nechun qaytmadi? Tirikmi?
Yo yarador boʻldimi?

Yasovulboshi istehzoli kulimsirab:

— O`ʻgʻlingizga Samarqand yoqibdir, — dedi. — Bizdan
ajralib, Abusayid saroyiga xizmatga kiribdir.

— Yoʻgʻ-ey, hazil qilmang, janob yasovulboshi! — deb
Feruza begim bu gapga ishonmadi. — Axir oʻg`limning butun
ixlosu e'tiqodi hazrati Abulqosim Bobur tarafida edi-ku!

— Yana bilmadim. O`g`lingiz Ulug`bek Mirzoga ham ixlosmand
ekanlar. Rasadxonaga borib yurganlaridan xabarim bor. Balki oʻsha
yerda Ulugʻbek Mirzoning shogirdlari bilan til topishgandirlar?

Feruza begim battar xavotirga tushdi. Abulqosim Bobur
boshqa ishlardan boʻshaguncha uning qabulini kutdi. Har qalay, begim oʻgʻlini shu podshoga ishonib topshirgan edi.

Abulqosim Bobur xonayi xosida shahnishin ustida oʻltirgan
edi. Ta'zim qilib kirgan Feruza begimga oʻng yonidan joy
koʻrsatdi.




— Afsus, begim, oʻgʻlingiz beboshroq ekan. Bizdan Бетихsat Samarqandda qolgan edi. Oqibati yomon boʻlibdir.

— Ne bo'ʻlibdir, hazratim? Yana biron shum xabar keldimi?

— Ha, mana, bugun ertalab Samarqanddagi bizning odamlardan maxfiy axborot keldi. Sizga aytmay ilojim yoʻq... Abusayidning oʻgay ukasi Sulton Vays Mirzo yana bir necha Temuriy
shahzodalar bilan til biriktirib, akasiga qarshi isyon koʻ`tarmoqchi boʻlgan ekan. Nazarimda, isyonchilarning bir qismi
Abusayiddan Abdulla Mirzoning qasdini olmoqchi boʻlganlar.
Lekin oralaridan aygʻoqchi chiqib, isyon tayyorlanayotganidan
Abusayidni xabardor qilmishdir. Shafqatsiz Abusayid Temuriy
shahzodalardan oʻn ikkitasini tuttirib, Koʻ“ksaroydagi hibsxonaga
qamatibdir. Shularning orasida sizning oʻgʻlingiz Husayn Boyqaro
ham bor ekan.

Feruza begim qattiq iztirobga tushib, koʻziga yosh oldi:

— Voy, oʻgʻlimni Samarqandga yubormay men oʻlay! Endi
uni kim qutqargʻay?! Abusayid uni Abdulla Mirzoga oʻxshatib
oʻldirib yuborsa ne qilurmiz? Otasi boʻlmasa!.. Hazratim, menga
yordam bering! Men oʻzim Samarqandga boray! Yo oʻgʻlimni
qutqarib olib kelurmen, yo, mayli, oʻligim oʻsha yoqlarda qolsin!

— Niyatni yaxshi qiling, begim. Boramen desangiz ishonchli
odamlarga qoʻshib yuborgaymiz.

Feruza begim shosha-pisha yoʻl taraddudini koʻrdi. Gavharshod begimning oldiga kirib, oq fotiha oldi.

Uning Samarqandga joʻnayotganidan xabar topgan Alisherbek qadrdon maktabdoshi Husayn Boyqaroga atalgan bir
bayt she'rini sogʻinchli maktubiga qoʻshib, Feruza begimdan
berib yubordi.

Feruza begim oʻttiz yetti yoshlik zabardast ayol edi. Qish
oxirlaganda Hirotdan karvon bilan otliq yoʻlga chiqdi-yu, hut
oyining yogʻin-sochinlariga qaramay, Samarqandga erta bahorda yetib bordi.

Bu yerda uni biladigan beku a'yonlar koʻp edi. Amir Temurga ham ota, ham ona tomondan avlod boʻlgani uchun «karimut tarafayn», ya'ni «ikki tomonlama mo`tabar» deb hurmat
qiluvchilar bor edi. Abusayidning oʻzi ham ilgari Ulugʻbek




qoʻshini safida oddiy mingboshi lavozimida yurgan paytlarida
Feruza begimni koʻrsa ikki bukilib ta'zim qilardi.

Ammo bu gal oʻttiz yoshlik Abusayid oltin taxt ustida savlat
toʻkib oʻltirlganda Feruza begim uning qabuliga kirib, yergacha
egilib ta'zim bajo keltirdi.

— Keling, begim, — deb Abusayid taxt qarshisidagi kursidan joy koʻrsatdi.

— Hirotday joydan sizning huzuringizga shafoat soʻrab keldim, hazratim!

— Siz mo`tabar onasiz. Ammo oʻgʻlingiz badkirdorlar
toʻdasiga qoʻshilmishdir!

— Yoshlik qilib aldangan boʻlsa kechiring!..

— Bu ne aldanish?! Bizdan Abdulla Mirzoning qasdini olmoqchi boʻlganmish! Oʻgʻlingizning bu niyatini oʻz ogʻzidan
eshitgan odam menga kelib aytdi.

— Hazratim, ba'zida qoʻshib-chatib yoʻq gapni bor qilib
aytadiganlar ham koʻp. O`ʻgʻ“limning gapiga emas, ishiga qarab
baho berishingizni so“raymen. Oʻgʻlim sizning dargohingizni
afzal koʻrib, Abulqosim Boburdan ajralib Samarqandda qolgan. Shu ishi uning sizga ixlosi balandroq ekanini
koʻrsatmaydimi?

— Biz ham shunday deb oʻylagan edik. Oʻgʻlingiz yosh
boʻlsa ham dovyurak, qilichni yaxshi chopar ekan. Men uni
tarbiyalab qoʻshinboshi qilmoqchi edim. Biroq keyin bilsam,
isyonchi shahzodalar toʻdasiga qoʻshilibdir. Biz bunday toʻdalarni
yoʻq qilmasak, ular bizni yoʻq qilurlar! Hammaga ham jon
shirin tuyuladir, begim!

— Siz haqsiz, hazratim. Xudo omadingizni bersin. Oʻgʻlim
tajribasizlik qilib yomon odamlarning ta'siriga tushgan boʻlsa,
uni men oʻzim toʻgʻri yoʻlga solib olurmen. Menga inoning,
aylanay sizdan! Axir siz bilan biz qon-qarindoshmiz. Ildizimiz
bir. Hammamiz ham temuriylar xonadonidanmiz!

— Lekin «men ham temuriymen» deb, kuchi yetsa-yetmasa
toju taxtga da'vogar boʻlayotganlar juda ko`payib ketdi, begim! Qoʻyib bersak, bu mayda-chuyda da'vogarlar bir butun
mamlakatni parcha-parcha qilib, zaiflashtirib yuborurlar. Biz
Sohibqiron bobomiz davridagi yagona markaziy davlatni qayta




tiklash orzusidamiz. Buning uchun yaganalash siyosatiga amal
qilmoqdamiz.

— Yaganalash? Bu qanday siyosat, hazratim?

— Dehqonlar ekinlarini ne tavr yaganalaydilar, bilurmisiz? Bitta yaxshi tupni qoldirib, hosil bermaydigan boshqa zaif
tuplarni yulib tashlaydilar. Biz ham ana shunday yaganalash
usuliga amal qilmasak murodga yetolmagaymiz!

Bu soʻzlarning tagida qanday shafqatsiz ma'no borligini,
Abusayid oʻzi yakka-yu yagona hukmdor boʻlishi uchun Husayn
Boyqaroni yulib tashlab mahv etishlari mumkinligini sezgan
Feruza begim birdan qoʻrqib ketdi:

— Hazratim, agar oʻgʻlimning gunohi boʻlsa, mayli, jazosini men tortay! Uni bir marta kechiring! Lozim topsangiz
uning oʻrniga meni hibs qildiring. Meni oʻlimga buyursangiz
ham mayli, faqat oʻgʻlimni kechirsangiz bas!

Abusayid Feruza begimning bu mardona gaplariga qarshi
nima deyishini bilmay ikkilanib qoldi.

Feruza begim unga yana koʻp iltijolar qilib, axiyri oʻgʻlini
hibsdan boʻshattirib oldi.

Uch oy hibsda yotib ranglari sargʻayib ketgan Husayn
Boyqaro yorugʻ“ dunyoga chiqqan kuni onasini bag`riga bosib,
koʻzlari yoshlanib minnatdorchilik bildirdi. Onasi unga Alisherbek yozgan maktubni berganda oʻgʻlining quvonchi yana bir
daraja oshdi.

Maktub shunday iliq, shunday yoqimli tuyuldiki, Husayn
Boyqaro uni koʻzlariga surtib oʻpdi. Alisherbek yozib yuborgan
bir bayt she'rni onasiga zavq bilan oʻqib berdi:

Ko'zim ucharki Humoyun yuzingni ko'rgay bot
Baaynih anga kipriklar o'lmish ikki qanot.

Qanday goʻzal majoz! Koʻz uchganda kipriklar chindan
qanot qoqqandek boʻlur! Men ham hozir qanot chiqarib Hirotga, doʻstim Alisher tomonga uchgum kelur!

Ona-bola bahor kunlarida yam-yashil qiru adirlar osha Hirotga qaytayotganlarida Feruza begim oʻgʻlidan soʻradi:

— Rostini ayting, Abusayiddan Abdulla Mirzoning qasdini
olish uchun Samarqandda qolganmidingiz?




— Boshqa qasoskorlar bilan yashiriqcha maslahat qilgan edik.
Ularning orasida Abdulatifdan Ulugʻbekning qasosini olgan
Bobo Husayn Bahodir ham bor edi. Abusayid shu Bobo
Husayndan xavfsirab, uning ketiga juda pixini yorgan xufiyalarni qoʻygan ekan. Bu xufiyalar yashirin maslahatdan xabar
topib, podshoga yetkazadilar. Abusayid tunda Bobo Husaynni
tuttirish uchun yigirmadan ortiq qurolli navkarlarini yuboribdir. Bobo Husayn ilikka tushsa, qatl etilishini sezgan boʻlsa
kerak. Ilkiga qilichu xanjar olib, Abusayidning beku navkarlaridan besh-oltitasini yiqitibdir. Ammo bular uzoqdan oʻq
yog`dirib, yarador qiladilar. Bobo Husayn yarador boʻlishiga
qaramay yana qilich chopadir, yovlariga to holdan toyib yiqilguncha qarshilik koʻrsatadir. Axiyri ilikda qilich tutganicha mardona jon beribdir... Shundan keyin bizni ham hibs qildilar.

— Bobo Husaynni xudo rahmat qilsin. Qahramon amir
edi. Lekin siz ham bir oʻlimdan qolibsiz, oʻgʻlim! Ikkinchi
marta Abusayid saroyiga yaqin bora koʻrmang! Balodan hazar!

— O`zim ham uning qanchalik xatarli ajdaho ekanini endi
bildim. Bir qarashda juda kelishgan, alp qomat, qilichboz yigit boʻlib koʻrindi. Lekin qilgan ishlarini bilib dahshatga keldim.
Gunoh qilgan amaldorlaridan birining terisini tiriklay shildiribdir. Yana birini qaynab turgan qirqquloqlik qozonga tashlab
oʻldiribdir.

— Qaynab turgan qozonga tashlab oʻldirish!.. Bunday vahshiy jazo temuriylarda yoʻq edi-ku.

— Abusayid buni johil xonlardan oʻrgangan boʻlsa kerak.
Kitob oʻ“qimas ekan. Saroyida mushoira yoʻq, faqat ichkilik bazmlari. Shoiru olimlar quvgʻinda. Dagʻal muomalalik jangarilar
toʻrda.

— Abulqosim Boburning qadriga endi yetsangiz kerak?

— Ha, men undan ajralib qolganimga koʻp pushaymon
boʻldim.

Hirotga qaytganlarida ona-bola avval Gavharshod begimning
huzuriga kirib, boshdan kechirganlarini unga soʻzlab berdilar.

— «Musofir bo`lmaguncha musulmon boʻlmassen» deganlari rost ekan, — dedi Feruza begim. — Abusayidning jabrini
tortgan odam Abulqosim Boburdek ma'rifatli shohni boshiga




koʻtarsa arzigay! Shuni podshoh hazratlariga bir ogʻiz aytsangiz, hazrat begim! Zora oʻgʻlim Husaynbek yana ul zoti oliyning
xizmatlariga qabul qilinsa.

Gavharshod begim oraga tushgandan keyin Abulqosim Bobur
«yoʻq» deyolmadi:

— Mayli, saroyga kelsin, oʻzim bir soʻzlashib koʻray.

Alisherbek hozir podsho saroyida mulozimlar orasida xizmatda edi. Oʻn toʻrt yoshida qaddi qomati toʻlishgan, bilimli,
fahmi-farosati ba'zi katta yoshlik mulozimlarnikidan ham baland edi. Shuning uchun podshoh Alisherbekni:

— Farzandim, — deb atar, ilmu san'atga oid eng nozik
ishlarni unga topshirardi.

Alisherbek podshoh qabuliga kelgan shoirlar, olimlar,
san'atkorlar, me'morlarning arzlarini eshitib, muhimlarini podshoga kirib ma'lum qilar, Abulqosim Bobur ruxsat berganlarini uning qabuliga olib kirar, vazirlar bilan hal boʻladigan
muammolarni ularning ixtiyoriga yuborar edi.

Maktabdosh doʻsti Husayn Boyqaroni podshoh qabuliga
olib kirish ham Alisherbekning zimmasiga tushdi. U podshoning devoni xosiga ta'zim qilib kirdi-da, arz qildi:

— Hazratim, Husayn Boyqaro... Sizdan beruxsat Samarqandda qolgani uchun afu soʻramoqchi boʻlib keldi. Qabulxonada inoyatingizga muntazir.

— Betayinroq yigitga oʻxshaydir Husaynbek...

— Ammo faqir uni bolalik paytimizdan bilurmen. Sizga
e'tiqodi baland. Samarqandda qolganining sababi ham — Abusayidga xizmat qilish emas ekan. Siz koʻzlagan maqsadni amalga
oshirmoqchi ekan. Abdulla Mirzo uchun qasd olmoqchi boʻlgan!

— Biz qoʻshin tortib borib yetolmagan maqsadga uning bir
oʻzi yetmoqchi emishmi?.. Juda katta ketibdilar-ku.

— Yoshlik gʻoʻrligi tufayli shunday boʻlibdir. Bir marta afv
eting, hazratim. Minba'd sizdan beruxsat bunday ishlarni qilmagay. Faqir kafil bo“lurmen!

— Hazrat momom ham aytgan edilar. Mayli, kirsin. Oʻzim
bir yakkama-yakka soʻzlashib koʻray-chi.

Alisherbek qabulxonaga chiqib, Husayn Boyqaroni podshoning huzuriga kirgizib yubordi. Yarim soatlar oʻtgandan keyin




Husayn Boyqaro qizarib, terlab chiqdi. Ammo koʻzlari quvnoq
chaqnab, Alisherbekka kulimsirab qaradi:

— Rosa adabimni berdilar. Lekin oxirida saroy xizmatiga qabul
qildilar!

— Muborak boʻlsin!

— Qulluq, doʻstim. Endi yana birga boʻlurmiz.

— Iloyo toabad ajrashmaylik! — dedi Alisherbek, Husayn
Boyqaroni bag`riga bosib.

Abulqosim Bobur ilmu-ijod ahlining suhbatini yaxshi koʻrar,
davlat ishlaridan vaqt ajratib, madrasalarga borar, Abdurahmon Jomiy va Lutfiy huzurida boʻladigan mushoiralarda ishtirok
etardi. El-yurt uni «darveshtabiat shoh» deb e'zozlardi.

Ammo jangu-jadalga moyil amirlari uning darveshona ishlarini yoqtirishmas, maxsus ziyofatlar berishib, uni koʻproq
may bazmlariga tortishga intilishardi. Xos hakimlar uning jigar
xastaligi borligini Gavharshod begimga eslatib turishardi. Nevarasi ko“p may ichgan kunlarida koʻzining oqi sarg“ayibroq
qolishini Gavharshod begim ham sezgan edi. Shuning uchun
saroyga borganda ham, Abulqosim Bobur momosini koʻrish
uchun Bogʻi Safedga kelganda undan doim may ichmaslikni
iltimos qilardi.

— Parvardigor otangizning umrini ham sizga qoʻshib bergan boʻlsin! — derdi. Lekin Boysunqur Mirzo oʻttiz uch yoshida
mayning kasofati bilan olamdan oʻtgani meni hanuzgacha larzaga
soladir.

— Shukur, men oʻttiz beshga kirdim-u, momo!

— E, hali siz yosh yigitsiz. Menga oʻxshab yetmish yettiga
kiring! Undan ham ortiq umr koʻring! Beklaringiz may bazmiga taklif qilavermasinlar. Ilmu ijod ahli sizni yaxshi koʻradir.
Oʻshalarning davrasida koʻproq boʻling.

— Aytmoqchi, madrasangizda bir mushoira boʻlibdir. Borolmaganimga afsus qildim. Malikul kalom Lutfiy Alisherbek haqida ajoyib soʻzlar aytgan emish. Siz bormidingiz, hazrat
momo?

— Bor edim. Mushoirada Alisherbek shunday ajoyib she'rlar
oʻqidiki, malikul kalom Lutfiy ularning bir baytini oʻzining
oʻn ikki ming misra she'rlaridan a'lo, deb ulugʻladi.




— Ammo turkiy tilda Lutfiyga teng keladigan shoir hali
dunyoga kelgan emas edi. Endi shunday xassos shoir oʻn besh
yoshlik Alisherbekni oʻzidan baland qoʻygan boʻlsa, bu juda
katta tantilik, ham bashorat boʻlibdir!

— Men ham rahmatlik Ulug“bekda koʻrgan daho darajasidagi
iste'dod nishonalarini Alisherbekda ko“rmoqdamen. Ilohim yomon
koʻzdan xudo uni asrasin! Sizning dargohingizdan shunday ulugʻ
bir shoir yetishib chiqsa nomingiz tarix zarvaraqlariga bitilgay, shoh
oʻgʻlim! Uning doʻsti Husayn Boyqaro durust xizmat qilmoqdami?

— Ha, bahodir sarkarda boʻladigan koʻrinadir. Sipohilar
orasida nufuzi baland. Yaqinda ming kishilik qoʻshinga sarkarda
qilib ko“tarmoqchimiz. She'r ham mashq qilar ekan. Husayniy
taxallusi bilan yozgan she'rlaridan oʻqib berdi. Turkiysi yaxshi.
Ammo hamma she'rlari bir vaznda. «Nechun boshqa vaznlarda
yozmaysiz?» desam, «Shu vaznni yaxshi ko'ramen. Boshqa
vazndagi she'rlarni qilich bilan yozgaymen» deydir.

Gavharshod begim soʻnggi gapdan zavqlanib:

— Hazratim, sizning qanotingiz ostida ahli qalam bilan ahli
sayf! inoq boʻlib yashamoqda. Men buni mana shu ikki yosh
iste'dod misolida koʻrib quvonamen. Ahli sayf mamlakatning
xavfsizligini ta'min etsa ahli qalam el-yurt farovonligi yoʻlida
xizmat qilur. Ana shunda el-yurt sizni adolatli shoh deb boshiga
koʻtargay. Bu ulug“ maqsadga yetmoq uchun mayparast beklardan
oʻzingizni ehtiyot qiling. Sizning salomatligingiz mana shu istiqbolli
yoshlar uchun ham juda kerak!

Abulqosim Bobur Hirotda Bogʻi Zogʻonda turgan paytda
Gavharshod begim nevarasini iloji boricha mesh bazmlaridan
ehtiyot qilib yurdi.

Lekin milodiy 1456-yilning kuzida qoraquyunli turkmanlarning sarkardasi Jahonshoh Qazvin va Isfaxonlarni egallab,
Mashhadga tahdid sola boshladi.

Mashhad Xuroson tarkibiga kirar va Hirotdan keyingi eng
muhim shahar hisoblanardi. Mashhadda Gavharshod begim
nomi bilan ataladigan sakkiz gumbazli ulkan masjid-madrasa
qurilgan edi.

! Sayt — qilich.



Amir Sherhoji boshliq beklar Jahonshoh tajovuzining oldini
olish uchun podshoh saroyini vaqtincha Mashhadga koʻchirishni
taklif qildilar. Gavharshod begim bunga qarshi edi. Lekin Amir
Sherhoji va boshqa nufuzli amirlar may bazmlaridan birida
Abulqosim Boburni bu rejaga koʻndirdilar.

Saroy ahli qatorida Alisherbek va Husayn Boyqarolar ham
qishni Mashhadda oʻtkazdilar. Abulqosim Bobur oʻzining saroyi va qoʻshinlari bilan gʻarbiy chegaralar himoyasida turganligi sababli Jahonshoh qoraquyunli Mashhadga hujum qilishga
jur'at etmadi va Tabrizga qaytib ketdi.

Shuning xursandchiligiga Mashhadda tongotar may bazmlari boshlandi. Bu bazmlarga Abulqosim Boburning eng nufuzli
vaziri amir Sherhoji boshchilik qilardi.

Mashhadda bodom va oʻriklar gulga kirgan bahor kunlarining birida Amir Sherhoji podshoh sharafiga katta ziyofat berdi.
Shohona dasturxonga kaklik va kiyik goʻshtlaridan tayyorlangan,
zira hidi kelib turgan kaboblar tortildi. Xumda oʻn-oʻn besh
yildan buyon kuch yigʻib yotgan oʻtkir mayinoblar oltin qadahlarga toʻldirildi.

Podshoh oʻltirgan shohnishin qarshisida turkman gilamlari
to`shalgan ochiq sahnda yuzini harir parda bilan bekitgan
xipchabel kanizaklar raqs tushmoqda. Orqaroqda oʻltirgan
sozandalar shoʻx kuylar chalmoqda.

Tun yarmidan oshganda Abulqosim Bobur qadahdagi oʻtkir
mayinobni yana bir marta sipqordi. Shunda toʻsatdan nafasi
qaytib, boshi aylanib ketdi. Yonida oʻltirgan Sherhoji uning hushdan ketib, dasturxon ustiga yuztuban tushayotganini koʻrdi-yu:

— Hazratim, sizga ne boʻldi?! — deb uni tutib qoldi va
oʻng yonboshiga yotqizdi.

Darhol xos hakimni chaqirdilar. Biroq muolaja yordam bermadi. Hamon behush yotgan podshohni qoʻriqchi yigitlar
koʻtarib olib chiqib ketdilar.

Ichkilik bazmi azaga aylandi.

Oʻttiz olti yoshlik Abulqosim Bobur jigar kasalidan vafot
etdimi, yoki u ichgan mayga bilintirmay zahar solganmidilar —
shundan keyin boshlangan algʻov-dalg“ovda buni aniqlashning
iloji bo`lmadi.




Amir Sherhoji darhol jilovni qoʻlga oldi. U podshohning
oʻn bir yashar oʻgʻli norasida Shohmahmudni tezroq taxtga
chiqarib, davlatni uning nomidan oʻzi boshqarish harakatiga
tushdi.

Beku a'yonlar orasida «Sherhoji oldindan mana shu maqsadni koʻzlab podshohga zahar bermadimikin?» — degan taxminlar ham paydo boʻldi. Lekin bu taxminlar qanchalik asosli
ekanini tekshirib haqiqat qiladigan odam boʻlmadi.

Hammaning xayoli «endi toju taxtni kim egallaydi?» degan
savol bilan band. Bu savolga dafn marosimidan keyin aniq javob
topish mumkin edi. Hammaning koʻzi Gavharshod begimda. Hal
qiluvchi soʻzni shu kayvonidan kutayotganlar koʻpchilik edi.

Abulqosim Bobur jasadini Mashhaddan Hirotga olib kelib,
Gavharshod begim madrasasi yonidagi Boysunqur Mirzo qabri
yoniga dafn etdilar.

Azadorlik marosimini Gavharshod begim boshqardi.
Marhumning oʻn bir yashar norasida oʻgʻli Shohmahmud
momosi yonida ayvonda bel bogʻlab, koʻz yosh toʻkib turardi.

Ta'ziyaga keluvchilarning keti uzilmas, ularni Amir Sherhoji boshliq mulozimlar kutib olishar va tilovatdan soʻng kuzatib qoʻyishar edi.

Saroy ahli orasida oʻn olti yoshlik Alisher Navoiy va oʻn
toʻqqiz yoshlik Husayn Boyqaro ham bor edilar.

Ta'ziyaga oppoq soqollik mavlono Lutfiy bilan hali soqolmo`yloviga oq tushmagan qirq toʻrt yoshlik barvasta Abdurazzoq Samarqandiy birga keldilar.

Yigʻi-sig`idan behad toliqqan Gavharshod begim ayvon ichkarisidagi xonaga kirib oʻltirgan edi. Alisherbek Gavharshod begimning ruxsati bilan mavlonolarni oʻsha xonaga boshlab kirdi.

Qadrdon mavlonolarni koʻrganda Gavharshod begim yana
koʻziga yosh oldi.

Noz-ne'mat qoʻyilgan xontaxta atrofida oʻltirganlarida sakson besh yoshlik mavlono Lutfiy ta'sirli ovoz bilan marhumning arvohiga bagʻishlab tilovat qildi. Shundan soʻng Gavharshod
begimga ta'ziya bildirib, koʻngil soʻradilar.

— Begim, xudo sizga quvvat bersin! — dedi mavlono Lutfiy, musibatingizga biz ham sherikmiz, — deb gap qoʻshdi




Abdurazzoq Samarqandiy. — Hazrat begim, yana toju taxt
talash boʻlishidan xavotirdamiz. Podshoh xonadonining sizdan
ulug“ kayvonisi yoʻq. Shuning uchun barcha ma'rifat ahli umid
koʻzini sizga tikkanlar.

— Tashakkur, mavlono. Ammo men hozir qanoti kuygan
qushning ahvolidamen. Oxirgi qanotim — Abulqosim Bobur
edi. Xudo uni ham bizga koʻp koʻrdi.

— Ammo siz ma'rifat ahli uchun olovdan tirik chiqadigan
Qaqnus kabisiz! — dedi mavlono Lutfiy.

— Koʻp olovlarda yonib tirik chiqqanim rost, mavlono.
Ammo endi qarib qoldim. Yoshim saksonga bordi.

— Shukur, hali baquvvatsiz.

Mavlono Lutfiy orada boʻlayotgan gapga qoʻl qovushtirib
quloq solib turgan Alisherbek bilan Husayn Boyqaroni
Gavharshod begimga koʻrsatdi:

— Xudo xohlasa mana bu yangi avlod sizu bizga qanot
boʻlgʻusidir. Faqat bularni qonli mojarolardan omon saqlay
olsak bas.

— Nevara-chevaralaringiz sizning soʻzingizga quloq solurlar, — dedi soʻnggi kunlarda toju taxt uchun kurash boshlanayotganidan xabardor boʻlgan Abdurazzoq Samarqandiy. — Iloyo
ularni murosaga keltirish Sizga nasib qilsin, hazrat begim!

— Duolaringiz ijobat boʻlsin, mavlonolar!

Mehribon allomalarning duosidan madad olgan Gavharshod
begim oʻzaro nizoni allaqachon boshlab yuborgan chevaralar
Sulton Ibrohim bilan Shohmahmudni murosaga keltirish haqida oʻylay boshladi.

NOQOBIL CHEVARALAR KASOFATI

Aslida otasidan judo boʻlib musibat chekayotgan oʻn bir
yoshlik Shohmahmudga hozir toju taxtning uncha keragi ham
yoʻq edi. Lekin uning ketida tojsiz podsho boʻlish ishtiyoqi
bilan yongan otalig“i Amir Sherhoji turar va norasida merosxoʻr
atrofiga koʻproq tarafdorlar yigʻishga intilar edi.

Yana bir taxt da'vogari — Alauddavlaning oʻn sakkiz yoshlik oʻgʻli Sulton Ibrohim edi. U bundan ikki yil avval otasi




uyushtirgan fitnaga qatnashgani uchun Abulqosim Bobur
buyrugʻi bilan Ixtiyoriddin qal'asidagi hibsxonaga qamab
qoʻyilgandi. Koʻp urushlarga sabab boʻlgan Alauddavla inisidan
magʻlub boʻlib qoʻlga tushganda, Abulqosim Bobur uning
koʻzini koʻr qilishni buyurgan edi. Lekin Alauddavla jallodlarga
pora berib, jazoni yengillatishga muvaffaq boʻlgan, uning bir
koʻzi sogʻ qolgan, shu bir koʻz bilan hali Dashti Qipchoqqa
qochib borar, hali Badaxshon va Hisorda paydo boʻlar, lekin
Hirotga qaytishga jur'at etolmay tentirab yurardi.

Mana endi Abulqosim Bobur vafot etgandan keyin Alauddavlaning sobiq vaziri Qora Bahodir harakatga tushdi. U Ixtiyoriddin qal'asining qutvoli bilan ilgari hamtovoq boʻlgan edi.
Hozir unga va hibsxona qorovullariga katta pora berib, kechasi
Ibrohim Sultonni qochirishga muvaffaq boʻldi. Sulton Ibrohim
ona tomondan tarxon amirlariga qarindosh edi. Oʻsha kecha Nizomiddin Ahmad Tarxonning uyiga borib yashirinib yotdi.

Aksiga olib, bu yosh yigit hibsxonada tutqanoq kasaliga
yoʻliqqan ekan. Tutqanog£ʻi tutganda qoʻl-oyog£i qaltirab, hushidan ketib qolar edi.

Uni da'volab oʻziga keltirish va koʻproq qoʻshin yigʻish
maqsadida Qora Bahodir boshliq tarafdorlari Sulton Ibrohimni
Murgʻob daryosi boʻyidagi bahavo joylarga olib ketdi.

Abulqosim Boburning dafn marosimi va yettisi o`tgandan
keyin Gavharshod begimga qarindosh boʻlgan Nizomiddin
Ahmad Tarxonlar kechki payt Bogʻi Safedga kelib, Gavharshod
begimni Sulton Ibrohimga yon bosishga unday boshladilar.

— Axir Sulton Ibrohim yosh jihatidan ulkan, nasab jihatidan ham katta ogʻaning oʻgʻli, taxt uniki boʻlishi kerak! — deb
vaj koʻrsatdilar.

— Keksayganimda meni tinch qoʻyinglar, — dedi Gavharshod begim. — Nevaralarning taxt talashishlariga aralashib nima
topdim? Endi chevaralarning janjali qoldimi? Buning oxiri
boʻlmas ekan. Yana necha kunlik umrim bor? Shu yerda besh
vaqt namozimni oʻqib tinchgina turay, meni bu ishlarga aralashtirmanglar.

— Hech boʻlmasa maslahat bering, hazrat begim! Obroʻyingiz katta. Amirlar gapingizga quloq solurlar.




Tajribasiz yosh chevaralari ajdahoday ogʻiz ochib kelayotgan amalparast amirlarning qurboni boʻlishi mumkinligini
Gavharshod begim ich-ichidan sezib turardi. Buni koʻra bila
turib, ularga hatto durust bir maslahat ham bermasdan chetda
loqayd turishga Gavharshod begimning koʻngli boʻlmadi.

— Agar mening maslahatimni olsalaring, Sulton Ibrohim
bilan Shohmahmudni yarashtiringlar. Har ikki tomonning amirlari ittifoq tuzsinlar! Chunki Turondan Abusayid qoʻshin tortib kelmoqda emish. Menga aniq axborot keldi. Agar chevaralarim birgalashib unga qarshi bormasalar, Xurosonni Abusayid
bosib olgʻay. Ikki shahzoda taxt talashib urushsa, ikkovi ham
zaiflashgay. Shu ahvolda Sulton Abusayidga bas kelib bo`lurmi,
aytinglar-chi?

— Bu tomonini oʻylamabmiz, — deb tan oldi Uvays Tarxon. — Lekin gʻarbdagi Jahonshoh ham yana Xuroson tomonga
qoʻshin tortib kelmoqda emish.

— Ana, ikki tomonimizdan shunday kuchli yogʻiylar bostirib
kelayotgan paytda ichki nizolarni unutish kerak emasmi?

Shu tarzda begim Tarxon amirlari bilan uzoq gaplashdi.
Axiyri Tarxon amirlari Sulton Ibrohimni Shohmahmud bilan
yarashtirishga rozi boʻldilar.

— Endi Sherhojini siz koʻndiring, — deb Gavharshod begimdan iltimos qildilar. Begimning oyogʻi tortmasa ham Bog£i
Muxtorga borib, azador kelini Maqsuda begim va Amir Sherhojilar bilan uchrashdi.

Amir Sherhoji Sulton Ibrohim bilan sulh tuzgisi kelmay,
ancha tixirlik qildi. Shunda Shohmahmudning onasi Maqsuda
begim qaynonasining tarafini oldi:

— Sulton Abusayid bostirib kelayotgan boʻlsa, oʻgʻlimiz
ikki oʻt orasida qolmasin, mayli, sulh tuzaylik!

— Ammo Ibrohimni turmadan qochirgan Qora Bahodir
albatta Hirotga tajovuz qilgay! — dedi Amir Sherhoji. — Men
uning qanchalik g“addor odam ekanligini bilurmen.

— Lekin Sulton Ibrohimning yonida mening jiyanlarim Tarxon amirlari ham boʻlurlar. Men ularning roziligini oldim.

— Agar momom orada kafil boʻlib tursalar, biz sulhga rozimiz! — dedi Shohmahmud.




Sherhoji yakkalanib, tumtayib qoldi, ammo boshqa e'tiroz
qilolmadi.

Sulh tuzish haqida Sulton Ibrohim nomiga yozilgan maktubga har ikki tomonning Hirotdagi amirlari imzo qoʻydilar.
Gavharshod begimning Turkonshox degan eng ishonchli navkari
bu maktubni Murgʻob boʻyida turgan Sulton Ibrohimga tezroq
yetkazib berish uchun chopar boʻlib ketdi.

Shahzodalar ittifoq tuzib, Abusayidga qarshi chiqmoqchi
boʻlayotganining xabari xufiyalar orqali Samarqand podshohiga
ham yetib bordi.

Sulton Abusayidning Hirotga yuborgan elchisi Said Jaloliddin Mazid bu ittifoqni buzish haqida yashirin topshiriq oldi.

Bu elchi Abulqosim Bobur vafoti munosabati bilan uning
momosi, oʻgʻli va oilasiga ta'ziya bildirgani kelgan edi. Marhumning ma'rakalariga qatnashib, Hirotda bir-ikki oy turdi. Shu
orada Amir Sherhoji bilan yashiriqcha uchrashib, Sulton
Abusayid buyurgan gaplarni uning qulogʻiga aytdi:

— Shohmahmud bilan Sulton Ibrohim orasida tuzilmoqchi
boʻlgan sulh — aslida hiyla. Tarxon amirlari sizni gʻaflatda qoldirib, taxtni Sulton Ibrohimga olib bermoqchi emishlar.

— Yoʻgʻ-e, buni kim aytdi?!

— Hazrat Sulton Abusayid aytdilar. Murg“ob boʻyida ham u
zoti oliyning xufiyalari bor. Sulton Ibrohimni hibsdan qochirgan
Ahmad Tarxon «Hirotga borsak, eng avval Sherhojini yoʻq qilgaymiz» deganini bizning odamlar oʻz quloqlari bilan eshitibdilar.

Sherhoji Sulton Abusayidning xufiyalar xizmatidan juda
ustalik bilan foydalanishini bilardi. Sultonning yashirin odamlari Dashti Qipchoqdan tortib Xurosonu Iroqqacha hamma
joydan aniq xabarlar yuborib turishardi. Sulton Abusayid ulardan
mablagʻni ayamas, har bir muhim ma'lumot uchun hamyonhamyon naqd oltin berar edi.

Bundan xabardor boʻlgan amir Sherhoji Abusayidning
elchisi yashiriqcha aytgan gaplarga soʻzsiz ishondi.

— Sulton hazratlariga ming rahmat, sizga ham tashakkur,
elchi janoblari! — ovozi titrab shivirladi Sherhoji. — Men bu
Tarxon amirlariga uncha ishonmas edim. Lekin keksa Gavharshod
begim oraga tushdi...




— E, u begim ham Tarxonlar urugʻidan-ku!

— Ha, hammasi bir! Meni hiyla bilan yoʻ“qotmoqchi
boʻlsalar, men avval ularning oʻzini bartaraf qilmogʻim kerak!

Sherhoji hech narsani sezdirmay Tarxon amirlari bilan apoqchapoq boʻlib yurdi.

— Endi doʻst boʻldik, sulh tuzilishi aniq, shuning shodiyonasiga men bir dasturxon yozay! — deb Sherhoji Hirotda
turgan eng nufuzli Tarxon amirlarini oʻziga qarashli chorbogʻga
ziyofatga taklif qildi.

Chorbogʻda mevali daraxtlar qiygʻos gullagan, lolalar ham
ochilgan yoqimli payt edi. Gulzorlar oʻrtasidagi koshonaning
eng muhtasham tanobiysiga anvoyi noz-ne'matlar bilan bezalgan dasturxon yozildi. Amir Xusrav Tarxon, Muhammad
Tarxon, Uvays Tarxon va uning yigirma yoshlik oʻgʻli Yusuf
Tarxon hammalari kiyik goʻshtlaridan yeb, totli maylardan
kayf qilib oʻtirganlarida Amir Sherhoji oʻzining «Devona»
laqablik filday ulkan Pahlavon Husayn degan amiriga yashirin
bir ishora qildi. Pahlavon «tushundim!» deganday bosh irgʻab
tashqariga chiqib ketdi. Uning ketidan Sherhoji ham chiqmoqchi
boʻlib turganda Uvays Tarxon uni etagidan tutdi:

— Janob amir, oʻtiring yonimga! Qani, ittifoq boʻlganimiz
sharafiga yana bir qoʻldan olaylik!— dedi.

Sherhoji may toʻldirilgan qadahni qoʻliga olib, birga ichishga
majbur boʻldi. Uvays Tarxon dandon sopli pichoq bilan kiyik
goʻshtidan gazak qilish uchun kesib olayotgan paytda birdan
ularning boshi ustida tig“ yalang“ochlagan Pahlavon Devona va
yana besh-oltita kallakesarlar paydo boʻlishdi. Birinchi qilich Uvays
Tarxonning oʻgʻli Yusufni otasining koʻzi oldida chopib tashladi.
Kimdir orqadan Uvays Tarxonning yelkasiga xanjar sanchdi.

Bu mal'unlik Sherhojining ishi ekanini payqagan Uvays Tarxon yelkasi yarador boʻlganiga qaramay qoʻlida goʻsht kesib oʻltirgan
dandon sopli pichoqni Sherhojining biqiniga urdi. Pichoqni burab
chiqarib, unga yana bir sanchmoqchi boʻlayotganda Pahlavon
Devona yetib kelib, Uvays Tarxonni qilich bilan urib yiqitdi.

Biqiniga sanchilib, burab olingan pichoq jarohatidan Sherhoji ham behush boʻlib, dasturxondagi taomlar ustiga yuztuban
agʻanab tushdi.




Ziyofat paytidagi vahshiyona qirgʻinda Uvays Tarxon, uning
oʻgʻli Yusufbek, amakivachchalari Muhammad va Ahmad
Tarxonlar halok boʻldilar. Dasturxonga qo`yilgan nozi-ne'matlar
ularning qonlariga belandi.

Bu qonli fojiadan faqat hojat uchun tashqariga chiqqan
Amir Feruzshoh omon qolgan edi. U bogʻdan qochib chiqib,
Tarxon amirlarining tarafdorlarini oyoqqa turgʻizdi. Ular Sherhojidan qasos olish uchum yarim tunda uning uyiga bostirib
bordilar, lekin qotilni topolmadilar.

Sherhojini yaqin qarindoshlari shahar tashqarisidagi Niratu
qal'asiga olib borib yashirgan edilar. Biqiniga sanchilgan pichoq
yarasidan uning ichki a'zolariga qon quyulib, ogʻzidan qon
keldi, oʻlishiga sal qoldi. Katta pullar evaziga Hirotdan yashiriqcha
chaqirilgan hakim va jarrohlar uni bir amallab qutqarib qoldilar.

Sherhojining olchoqlik qilgani uning himoyasidagi norasida
Shohmahmud uchun ham ogʻir zarba boʻlib tushdi. Endi uning
Sulton Ibrohim bilan sulh tuzishi haqida soʻz boʻlishi mumkin
emas edi. Shahid boʻlgan Tarxonlarning barcha qarindoshlari
oʻz navkarlari bilan Sulton Ibrohim tomoniga oʻtdilar. Shohmahmud onasi Maqsuda begim yaqin bek va navkarlari bilan
Hirotni tashlab chiqib, Mashhadga ketishga majbur boʻldi.

Husayn Boyqaro bilan Alisher Navoiy ham marhum Abulqosim Boburning xotirasiga sadoqat saqlab, uning oʻgʻli bilan
Mashhadga bordilar.

Podshohsiz va boshqaruvsiz qolgan Hirotga Sulton Ibrohim
oʻz tarafdorlari bilan bahor oxirlab qolgan kunlarda yetib
keldi.

Gavharshod begimning ikki shahzodani yarashtirish boʻyicha
qilgan sa'y-harakati Sherhoji uyushtirgan qonli fojialar bilan
tugagani uchun begim endi davlat ishlariga butunlay aralashgisi kelmay qoldi. Bogʻi Safedda kunlarni toat-ibodat bilan oʻtkaza
boshladi.

Sulton Ibrohim Hirot taxtini egallagandan keyin oʻziga alam
oʻtkazgan dushmanlaridan qasos olishga berilib ketdi. Uni hibsxonada qiynagan sobiq nazir Ismoil Simnoniy bilan hibsxona
boshlig`i Mir Rajabni dorga osib oʻldirtirdi.




Tarxon amirlari Sherhojining yaqinlaridan boʻlgan Malik
Qosim, Qahramon Turkman, Davlat Keldi Tagʻoyi kabi amirlarni tutib kelib, podshodan ularni oʻlimga buyurishni talab
qildilar.

Shu orada Isfaxon tomondan Jahonshoh Qoraquyunli Jurjon va Astrabodni bosib olganligi va Murgʻob daryosi boʻyiga —
turkmanlar yashaydigan tomonga qoʻshin tortib borayotgani
haqida xabar keldi.

Balxda Sulton Abusayid Xurosonga bostirib kirish uchun
tayyorgarlik ko`rmoqda edi. Shunday bir qaltis paytda oʻch olishga
berilib ketib, Hirotning oʻzida ham ichki adovatni alanga oldirish
hech bir aqlga toʻgʻri kelmaydigan ish edi.

Gavharshod begim chevarasi Sulton Ibrohimning bu xato
ishlariga yana loqayd qarab turolmadi. Taxtiravonga tushib,
podshoh saroyiga bordi.

— Murgʻob boʻylariga yana ishingiz tushgay, podshoh
oʻgʻlim! — dedi. — U yoqda sizga xayrixoh turkmanlar koʻp.
Ularni oʻzingizga dushman qilmang. Amir Qahramon Turkman
bilan Davlat Keldini Sherhojining aybi uchun behuda qatl ettirmang! Bularga men shafe boʻlurmen!

Momosi oraga tushgandan keyin har ikki turkman amiri
omon qoldi. Ammo Hoji Xalil va yana ikki Amir Hirot shahriga
qutvol boʻlib tayinlangan Qora Bahodirning qutqusi bilan qatl
etildilar. Shunda bu amirlarning yuzlab navkarlari va qarindoshurugʻlari Sulton Ibrohimdan yuz oʻgirib, Balxdagi Abusayid
tomoniga oʻtib ketdilar.

Bu orada Mashhaddan yosh Shohmahmud qoʻshin toʻplab,
Hirotga bostirib kelayotgani ma'lum boʻldi. Sulton Ibrohim ham
oʻz beku navkarlarini jangga hozirlab, amakivachchasiga qarshi
maydonga chiqdi. Ikki orada kuni boʻyi davom etgan jang axiyri
Sulton Ibrohim gʻalabasi bilan tugadi. Shohmahmud endi toju
taxtdan umidini uzib, Mashhadga chekindi, undan keyin
Kobulga qochib ketdi. Oʻsha yoqlarda oʻn toʻrt yoshida oʻq yeb,
halok boʻldi.

Bir urush tugar-tugamas ikkinchisi yaqinlashib qolmoqda
edi. Qoraquyunli Jahonshoh Ashxobod tomonlardan oʻziga tarafdorlar topib, Xurosonga shimoldan bostirib kirdi.




Yaqindagina bir urushdan talafot koʻrib charchab chiqqan
Sulton Ibrohimning qoʻshini Jahonshoh lashkaridan ikki barobar kam edi. Shuning uchun bir guruh amirlar:

— Hirotda zaxira tayyorlaylik, qoʻrgʻon darvozalarini bekitib,
yogʻiyni shu yerda kutaylik! — deyishdi.

Lekin qamal azobini yomon koʻradigan boshqa bir guruh
amirlar:

— O`zimizda kuch oz boʻlsa, Sulton Abusayiddan koʻmak
soʻraylik, — deyishdi. — Axir u ham Temuriylardan-ku. Hirotning yetti yot begonalar ilkiga oʻtib ketishini istamasa kerak.

Shuning ustiga Balxdan Said Jaloliddin Majid elchi boʻlib
keldi va Sulton Ibrohimga Abusayid nomidan sulh taklif qildi:

— Mirzo hazratlari, siz Hirotdan Murgʻob tomonga qoʻshin
tortib chiqsangiz, bu orada Balx tomondan Sulton Abusayid
a'lohazrat ham oʻz lashkari bilan Murg“ob bo`yiga yetib borgaylar. Agar siz oldinroq borsangiz Jahonshohning Hirotga keladigan yoʻlini toʻsib turgaysiz. Alhol, Sulton Abusayid borib
yoningizga kirgaylar. Birgalashib Jahonshohni tor-mor etgaysizlar, inshoolloh!

Oʻn sakkiz yoshlik tajribasiz Sulton Ibrohim Said Jaloliddindek makkor vazirning gapiga ishonib, undan ham shumroq
Abusayid bilan ittifoq tuzmoqchi boʻlayotgani Gavharshod
begimni yana xavotirga soldi. Begim hokimiyat mojarolariga aralashishdan nechogʻli to`ygan boʻlishiga qaramay, chevarasining yoshlik gʻoʻrligi sababli xatarli ishga bosh qoʻshayotganini
sezib, yana loqayd qarab turolmadi. Podsho saroyiga borib,
Murgʻob yurishiga tayyorlanayotgan Sulton Ibrohimni bu niyatidan qaytarishga intildi.

— Siz bir-biriga qarab yumalayotgan ikkita zoʻr xarsangtoshning orasiga tushmang! — dedi. — Qoʻyib bering, avval
Jahonshoh Abusayid bilan toʻqnashsin! Bu ikkovi biri-biri bilan urushmay turolmagay!

— Lekin biz Sulton Abusayid bilan bitim tuzdik, shartlashdik!

— Mayli, bitim oʻz oʻrnida tursin. Lekin Siz Jahonshoh
bilan birinchi boʻlib urushga kirmang, jonim bolam! Shoshilmang! Avval Abusayid Balxdan Murgʻob boʻyiga yetib borsin.




Uning kuchi koʻp, tajribasi katta. Oldin u jangga kirsin, qoʻyib
bering!

— Ammo Jahonshoh Balxga emas, Hirotga bostirib kelmoqda. Biz Jahonshohning yoʻlini to`smasak, Abusayid umuman
jangga kirmasligi mumkin.

— Abusayid ham Hirotga koʻz tikkan. Jahonshohga Hirotni
berib qarab turmas!

— Xoʻp, hazrat momo! Bu maslahatingizni yana oʻylab
koʻrgaymiz. Amirlar bilan maslahat qilurmiz!

— Lekin aldanib qolmang, jonim bolam! Abusayid ham,
Jahonshoh ham makru hiylaga juda usta! Shuni unutmang!

Bu gaplardan Sulton Ibrohim qattiq xavotirga tushdi. Ustma-ust kelayotgan tashvishlardan uning asabi charchagan edi.
Jahonshohga qarshi qoʻshin tortib borayotganda uni yana tutqanoq tutdi.

Xos Hakim doru darmon bilan uni o`ziga keltirgan boʻlsa
ham, tutqanoqdan keyin bir necha kun uning boshi gʻovlab,
darmoni ketib yurardi. Ana shu bedarmonlik ham sabab boʻlib,
u Jahonshoh bilan jangga oshiqayotgan hovliqma beklarning
shashtini qaytarolmadi.

Balxdan yetib kelishi kerak boʻlgan Sulton Abusayid negadir yoʻlni Hirot tomonga burib ketdi. Jahonshohning Balxdagi
xufiyalari: «Abusayid avval Hirotni egallamoqchi emish!» degan ma'lumot yubordilar.

Yaqindagina taxtga chiqqan yosh Sulton Ibrohimning Abusayid qarorgohidan aniq xabar yuborib turadigan xufiyasi ham
yoʻq edi. U Abusayid bitimga muvofiq, albatta, Murg“ob boʻyiga
yetib keladi, degan ishonchda edi.

Jahonshoh esa Abusayid yetib kelmasdan oldin Sulton Ibrohim bilan yakkama-yakka olishishdan manfaatdor edi. Shu sababli u qoʻshinini Murg“obning Hirot tomonidagi oʻng qirgʻogʻiga
olib oʻtdi va Sulton Ibrohim qarorgohiga toʻsatdan hujum qildi.

Kuchlar teng emas edi. Hirotliklar koʻp qurbonlar berib,
Balx tomonga chekindilar. Ular hali ham Abusayidning Balxdan
yordamga yetib kelishiga ishonar edilar.

Lekin Sulton Abusayid bu orada butunlay boshqa yoʻldan
Hirotga yaqinlashib kelmoqda edi. Uning tadbirkor vaziri Said




Jaloliddin Hirotdan Abusayid qarorgohiga elchi boʻlib borgan
Shayxulislom Taftazaniga qoʻshilib shaharga Malik darvozasi
tomondan keldi. Shahar dorugʻasi Qora Bahodir Said Jaloliddinni ittifoqdosh hisoblab, uning qoʻriqchi navkarlari bilan
qoʻrgʻonga kirishiga ruxsat berdi.

Keyin Said Jaloliddin Qipchoq darvozasiga o“z odamlari
bilan yetib bordi-yu, uni o`sha tomondan qoʻshin tortib kelgan
Sulton Abusayidga ochib berdi. Gʻaflatda qolgan shahar dorugʻasi
Qora Bahodir shaharni Abusayidga jangsiz topshirganday boʻldi.

Faqat Ahmad Yasovulboshi Abusayidning bitimni yuzsizlarcha buzib, Hirotni hiyla bilan egallaganini sezib qoldi-yu,
mustahkam Ixtiyoriddin qal'asini ichdan bekitdi va Abusayid
yuborgan amirlarga darvoza ochmadi.

Uning Sulton Ibrohim qaytib kelishidan umidi bor edi.
Lekin Abusayid Qora Bahodirni, Sulton Ibrohim tayin etgan
devonboshi va boshqa amaldorlarni tuttirib hibs qildirdi, qarshilik
koʻrsatganlarini qatl ettirdi. Darvozalardagi hamma posbonlarni oʻzining ishonchli odamlari bilan almashtirdi.

Shu bilan Hirot darvozalari yosh boladay aldangan Sulton
Ibrohim uchun taqa-taq bekildi.

UYAT OʻLIMDAN YOMON

Gavharshod begimning tasavvurida bu voqealar ulkan bir
quyunga oʻxshardi. Bu quyun uni shiddat bilan chirmab, aylantirib halokat sari olib ketayotganday tuyulardi.

Sulton Abusayid Hirotni qanday ustalik bilan egallaganini
eshitgandan beri begimning ruhi tushgan, vujudi bo`shashgan,
endi butun umidi oxiratga yorugʻ yuz bilan borishga qaratilgan edi.

Bu yil ramazon saraton oyiga toʻgʻri keldi. Begim odatda
ramazon kirmasdan ikki-uch kun oldin roʻza tutishni boshlar
edi. Bugun ham tong qorong'usida turib, Bogʻi Safedda kanizlari tayyorlagan yengil ovqatlar bilan saharlik qildi. Bogʻ
oʻrtasidagi qasrning salqin bir xonasida toat-ibodat bilan taskin
topganday boʻldi. Shu payt tashqarida otlar dupuri, shoshilinch
qadam tovushlari eshitildi. Xos navkar Turkanshoh begim
oʻltirgan xonaning eshigini taqillatdi.




— Kim? Kiring! — degan ruxsatdan keyin Turkanshoh issiqdan boʻgʻriqib, allanarsadan hovliqib kirib keldi:

— Tinchingizni buzgan boʻlsak afu eting, hazrat begim!
Saroydan vazir Said Jaloliddin keldi. Podshoh Sulton Abusayid bu yerga tashrif buyurarmish!

Bu nomlarni eshitganda Gavharshod begimning yuragi noxush tuygʻulardan «shigʻ» etib ketdi.

— Meni tinch qoʻysalar bo`lmasmidi? Podshohlardan toʻyganmen!

— Kim bilsin? Balki bu yaxshilik alomatidir?

Begim hozir Sulton Abusayidni koʻrishni butun vujudi bilan
istamasa ham, lekin koʻnglining bir chetida «balki insofga kelib
murosa qilmoqchidir?» degan ilinj paydo boʻldi.

Savdarlarni chaqirib, koʻp podshohlarni koʻrgan muhtasham qabulxonani tartibga soldirdi. Zarrin matolar qoplangan
shohona kursilar qoʻydirdi. Oltin guldonlarda go`zal guldastalar paydo boʻldi. Roʻza boshlangani uchun dasturxon yozdirmadi.

Sulton Abusayid oʻziga yarashiqli shohona ipak kiyimlar
kiygan alpqomat yigit edi. Gavharshod begimga yengil bir ta'zim
bilan salom berdi. Begim ham uni podshohlarga munosib ta'zimu
tavoze bilan qarshi oldi.

Abusayidning koʻpchilik temuriylar kabi zabardast qiyofasi
borligini, yoshi oʻttiz beshlarga kirgan boʻlsa ham, soqolmoʻylovi siyrak, hali oʻsib yuzini qoplamaganini begim endi
yaqindan koʻrdi. Uning ovozi ham salobatli eshitildi:

— Biz rahmatlik Abulqosim Bobur bilan xesh boʻlganmiz,
Samarqandda sulh tuzgan edik. Bandalikni bajo keltiribdirlar.
Xudo rahmat qilsin. Sizdan koʻngil soʻragali keldik.

— Tashakkur, a'lohazrat!

Sulton Abusayid bilan birga kelgan Hirot shayxulislomi Xoʻja
Taftazani marhumning arvohiga bagʻishlab tilovat qilgandan
soʻng maqsadga oʻtdi.

— Endi qolganlar omon boʻlsin, begim! Oʻzingizga ma'lum,
temuriylar saltanatining bugungi eng qudratli tojdori Sulton
Abusayid Mirzo hazratlaridir. Buni Dashti Qipchoqdagi Abulxayrxondan tortib, Moʻ`gʻulistondagi Yunusxongacha hamma



lari tan olmoqdalar. Ammo Xurosonda ichki nizolaru, oʻzaro
urushlar sizu bizga behad koʻp baloyu ofat keltirmoqda. Bu
ofatlardan bizni, avvalo xudo, soniyan, Abusayid hazratlari
qutqarmoqlari mumkin. Siz, temuriylar xonadonining eng nufuzli kayvonisi, endi bul hazratga onalik qilsangiz...

— Axir siz bizga ham momosiz! — deb gap qoʻshdi Abusayid.

Ammo Ulugʻbek bilan Abdulla Mirzoning oʻlimiga sabab
boʻlgan Abusayidning momosiga aylanish begimni allanechuk
seskantirdi. Ro“zador begimning lablari quruqshab, tili qiyinlik bilan aylandi:

— Taqsir, tepamizda xudo turibdir. Yaxshilik qilganlarga men
doim yaxshilik istayman. Momolar duogoʻy boʻlurlar. Men duolarimni hech kimdan darig“ tutmagaymen. Sulton Abusayid
hazratlari haq yoʻlda adolatlik boʻlsinlar deb duo qilurmen.
Iloyo ma'rifatlik hukmdor boʻlsinlar! Iloyo jabr-zulmdan uzoq
yursinlar!

Bu duolar Abusayidda yoʻq fazilatlarni begim istehzo bilan
unga yopishtirayotganday tuyuldi. Ayniqsa, soʻnggi gap Abusayidning gʻashini keltirdi.

Buni sezgan Taftazani begimning podshohga yoqmaydigan
yana biron gap aytib qo`yishidan choʻchib, orani silliqlashga
shoshildi:

— Omin, begimning yaxshi tilaklari ijobat boʻlsin! Begim,
sizning qaramogʻingizda ulkan madrasa bor. Mudarrisu tolibi
ilmlar sizning soʻ“zingizdan chiqmaslar. Ana oʻshalarga aytsangiz. Barcha ahli qalam, axli ma'rifat — sizning ixlosmandlaringizdir. Davlat tepasida podshoh tursa, madaniyat va ma'rifat
ahlining boshida siz turibsiz. Ilmu ma'rifat ahliga tushuntirsangiz, ular Abusayid hazratlarini qoʻllab-quvvatlasinlar. Bu oliy
zotni Turonu Xurosonning eng oliy hukmdori deb tan olsinlar!

Gavharshod begim Abusayidning hozirgi tashrifidan maqsadi
nimaligini endi fahmlay boshladi. Bu ayyor odamning oʻziga
ishonchi shunchalik katta ekanki, Gavharshod begimday koʻpni
koʻrgan malikaning qirq-ellik yilda erishgan obroʻsi va nufuzini
bir yoʻla oʻz maqsadlariga xizmat qildirmoqchi boʻlyapti. Shuncha
yil umr koʻrib, saksonga kirganda madrasalarga borib, mudar



rislar va tolibi ilmlar oldida oʻgʻli Ulug'bek Mirzoga shuncha
yomonliklar qilgan Abusayidni «Najotkorimiz!» deb maqtash
uyatlik ish bo'lmasmi? Odamlar bu tojdorning kimligini bilmaslarmi? Gavharshod begimning Hirotda, boshqa joylarda qancha ixlosmandlari bor. Agar u oʻgʻliga xiyonat qilgan odamga
xushomadlar qilib obro“ orttirmoqchi boʻlsa, bu bilan elyurtning nazaridan qolmaydimi? Begimdan odamlarning ixlosi qaytgandan keyin Abusayid ham uni keraksiz narsaday bir
chetga surib tashlamaydimi? Begim bunday hodisalarning koʻpini
koʻrgan-ku.

Lekin hozir Abusayid goʻyo ta'ziya bildirib, «Koʻngil soʻrash
uchun keldim» deb turgan paytda unga qarshi gapirish aqldan
emas edi. Gavharshod begim yerga qarab, qiynalib, yotiqroq
bir javob izladi:

— Mening bir oyogʻim yerda boʻlsa, bir oyogʻim goʻrda...
Narigi dunyoga riyokor boʻlib ketishdan qoʻrqamen. Necha kunlik
umrim bor, xudo biladi. Qolgan umrimni toat-ibodat bilan
tinchgina o“tkazmoqchimen!..

— Niyatingiz oliyjanob, — deb sayrab ketdi Taftazani, —
sizdan faqat duoyu fotiha lozim! Abusayid hazratlarini Hirotning oliy hukmdori deb e'lon qilmoqchimiz. Juma namozida
nomlarini xutbaga qoʻshib o“qitmoqchimiz. Shunga siz oq fotiha
bersangiz boʻldi!

— Ammo... taqsir... men ayol zotidanmen, masjidga borolmagaymen...

— Albatta, siz borishingiz shart emas! Biz sizning rozi
boʻlganingizni, oq fotiha berganingizni el-yurt oldida oʻzimiz
e'lon qilgaymiz.

Gavharshod begim el-yurt oldida qanday uyatga qolishi
mumkinligini koʻz oldiga keltirdi-yu, oʻzini ortiq tutib turolmadi.

— Taqsir, uyat oʻlimdan yomon deydilar! Meni el-yurt
oldida uyatga qoʻymang!...

— Bu sizga uyat emas, balki sharaf keltirgay!

— Sulhni buzib, ittifoqdoshining yelkasiga pichoq urish
ham sharafmi? Nechun Sulton Abusayid hazratlari Jahonshoh
bilan jang qilishga bormadilar?




— Hazratim Hirotda mustahkam boʻlib, keyin Jahonshoh
bilan albatta jang qilurlar!

— Bundan uch oy oldin siz Sulton Ibrohimning nomini
xutbaga qoʻshib oʻqigan edingiz, taqsir. Endi u aldanib qolaversinmi?

— Unga hazratim Balxni bermoqchilar...

— Ammo Balx hokimi Shayx Hoji ham Sulton Ibrohimni aldabdi-ku. «Keling, Balx bergaymen!» deb odam yuboribdir. Sulton
Ibrohim bunga ishonib Balxga borayotganda pistirmadan Hazrat
Abusayidning askarlari chiqib, uning qancha odamini oʻldiribdir.
Sulton Ibrohim Marvga qochib borib, zoʻrgʻa jon saqlabdir. Nahotki ittifoqdosh, qarindosh odam shunchalikka borsa?! Men
bunday makru hiylalarga oq fotiha bersam iymondan ayrilamenku! Abusayidning rangi oqarib ketdi. Oʻrnidan sakrab turar ekan:

— Biz bu begimning fotihasiga muhtoj emasmiz! — dedi va
xayrlashmay chiqib ketdi.

Shu soatdan boshlab Gavharshod begimni chirmab aylantirayotgan quyunning shiddati behad kuchayib ketdi. Begimning
ishongan navkari Turkonshoh Abusayid ketishi bilan hibsga
olindi.

Bogʻi Safedni qoʻriqlab turgan sodiq navkarlar ham kechga
borib almashtirildi. Ularning oʻrnini Abusayidning badjahl harbiylari egallab oldilar.

Bogʻning tashqari burchagidagi qorovulxona ularning ixtiyoriga oʻtdi. Ular bogʻ va qasrda xizmat qiladigan savdarlarni
ham haydab yubordilar. Bogʻ“ toʻridagi xizmatkorxonani oʻzlari
ovqat yeydigan joyga aylantirdilar.

Gavharshod begimning ixtiyorida faqat bitta keksa kaniz bilan oshpaz qoldirildi.

Ertasi kuni chorshanba edi. Gavharshod begimning oʻz nomidagi madrasaga boradigan payti boʻldi. Uni taxtiravonda
e'zozlab olib boradigan yigitlar kelishdi. Lekin ularni boqqa
kirgizmay qaytarib yubordilar. Gavharshod begim kanizi bilan
madrasaga piyoda bormoqchi boʻlgan edi, uni darvozadan
tashqariga chiqarmadilar:

— Ruxsati oliy bo`lmaguncha hech yoqqa bormagaysiz! —
dedi bogʻni qurshab olgan qoʻriqchilar sardori.




— Axir madrasada meni odamlar kutib oʻltiribdir! — dedi
Gavharshod begim. — Kanizim borib mutavalliga! aytsin. Balki
oʻzlaridan biror kishi kelar. Men mudarrislarga maosh bermogʻim
zarur.

— Madrasaga biz oʻzimiz xabar yuborurmiz, — dedi qoʻrboshi va bogʻdan kanizning chiqishiga ham ruxsat bermadi.

Begim xonaki hibsga tushganini, asorat halqasi tobora siqilib borayotganini shundan sezdi.

Amir Sherhoji esa Abusayidning alohida iltifotiga sazovor
boʻldi. Soʻnggi uch oy davomida Nirotu qal'asida yashirinib
yotib, sogʻayib qaytgan Sherhojiga Abusayid tomonidan
panjhazora degan yuksak unvon berildi. Tarxon amirlarini
ziyofat paytida qatl ettirib, Abusayidning Hirotga keladigan yoʻllarini ochib berganligi uchun Sherhoji endi mashvaratlarning toʻrida, Abusayidning yonida oʻltiradigan boʻldi.

Soʻnggi mashvaratda Abusayid avvalgi hukmdorlarga xizmat
qilgan amaldorlarning molu mulklarini musodara qilishni, yashirgan oltinlarini topib, xazinaga topshirishni vazir Said Jaloliddinga buyurdi.

— Siz, janob Sherhoji, Ixtiyoriddin qal'asining darvozalarini ochtiring! — dedi. — Ahmad yasovul degan bir devona
qal'ani ichidan berkitib olgan emish! Hirotday qoʻrgʻon bizga
jangsiz darvoza ochganda qayoqdagi yasovul qal'aga bizni kirgizmasa, bunga qanday chidash mumkin?

Sherhoji oʻrnidan turib, qoʻli koʻksida Abusayidga ta'zim
qildi:

— Olampanoh, farmoningiz bosh ustiga, uni soʻzsiz ado
etgaymen!

Sherhoji mashvaratdan chiqiboq, oʻziga berilgan besh ming
qoʻshin bilan Ixtiyoriddin qal'asini oʻrab oldi. Zambaraklardan
qoʻrg“onning poʻlat darvozalariga oʻq ottirdi. Lekin darvozalar
«qilt» etmadi.

Qal'a baland bir qoya ustiga qurilgan, atrofi tik jarlik, hech
qanday narvon ish bermas edi.

! Mutavalli — madrasa ma'muri.




Sherhoji qal'ani kuch bilan ololmagach, hiyla ishlatmoqchi boʻldi. Darvoza ichidagi qorovullarga aytib, Ahmad yasovulboshini chaqirtirdi:

— Mayli, darvoza ichidanmi, yoki devor ustidanmi bizga
oʻz talablarini aytsinlar, — dedi.

Ahmad yasovulboshi darvoza devori ustiga chiqqanda unga
eng kuchli yoydan oʻq otadigan merganni pana joyga poyloqchi qilib qoʻydi.

Ahmad yasovulboshi ham anoyi emas ekan. Uning odamlari yuqoridagi devor shinaklaridan moʻralab, pistirmada turgan merganni koʻrgandan keyin Ahmad yasovulboshi poʻlat
darvoza ortida turib Sherhojini rosa soʻkdi.

— Sen, xoin, meni ham tarxonlarga oʻxshatib aldab
oʻldirmoqchimiding?! B... yebsan! Jona bu yerdan! Senga darvoza
ochadigan sotqin yoʻq!

Sherhoji Ixtiyoriddin qal'asini kuch bilan ham, hiyla bilan
ham ololmagach, Sulton Abusayid huzuriga kelib, aybni
Gavharshod begimga toʻnkadi:

— Ahmad yasovul shu kampir orqali Sulton Ibrohimdan
darvoza ochmaslik haqida buyruq olgan. Qal'aga juda katta oltin zaxiralari yashirib qo`yilganidan mening xabarim bor,
hazratim. Bu zaxiralarning katta bir qismini Gavharshod begim Shohruh Mirzo davridan beri asrab yuribdir. Ahmad
yasovul oʻsha begimning qutqusi bilan bizga darvoza ochmay
turibdir!

— Nahotki Hirotda bu begimning odami shunchalik koʻp
boʻlsa?! — deb taajjublandi Abusayid va maxfiy ishlar amirini
chaqirdi. Hirotda yashirin ish olib borayotgan xufiyalarning
ma'lumotlarini oʻqitib eshitdi.

Madrasadan kelgan maxfiy axborotda mudarrislar Gavharshod begimning jasoratini maqtagan emishlar. Abusayid Hirot
taxtiga chiqish uchun oq fotiha soʻraganda, begim bunga rozi
boʻlmaganligi qandaydir yoʻllar bilan hirotliklar orasida ovoza
boʻlib ketibdi. Bozor rastalarida yuradigan xufiyalar axboroti
boʻyicha ham avom xalq begimga qoyil boʻlmoqda emish,
podshohni esa «sulhni buzgan, ahdida turmaydigan makkor
odam!» — deb qoralamoqda emish.




Soʻnggi ma'lumotlarni eshitganda Abusayidning g`azabi
qoʻzidi:

— Ablahlar! Kim bunday ovozalarni tarqatgan boʻlsa darhol
tuttiring! Bizni yomonlaganlarning tilini kestiring!

«Amiri gʻazab» deb ataladigan jallodlar boshligʻi bu buyruqni bajarishga kirishdi.

Shundan keyin Abusayid yana Sherhojini chaqirtirdi.

— Bitta kampirga sizdek amirning kuchi yetmay qoldimi, a?!

— Olampanoh, siz hukm qilsangiz, men bu yalmog£ʻizni
bir pasda yoʻq qilurmen!

— Hukmga asos kerak. Gavharshod begimning ildizi juda
chuqur ekan, ixlosmandlari koʻp ekan. Ularning ogʻzini bekitadigan shar'iy dalillar toping.

— Hazratim, eng katta dalil shuki, sizga qarshi Marvda qilich
qayrayotgan Sulton Ibrohim mana shu momosi bilan ilgaritdan
til biriktirgan. Momosi Tarxon amirlariga imzo qoʻydirib yuborgan maxfiy nomani Turkanshoh degan navkari Murgʻob boʻyiga
eltib berganidan men oʻzim xabardormen.

— Lekin bu dalil eskirgan. Undan ham foydalanish mumkin. Turkanshoh hozir hibsda. Ammo siz yangi dalillar toping. Bizning posbonlarimiz hozir Bogʻi Safedni oʻrab olgan.
Balki ular Ibrohimdan keladigan maxfiy aloqachini tutib olishar?

— Dono fikr berdingiz, olampanoh! Men alhol Bogʻi
Safeddagi qoʻriqchilarimiz oldiga borib, bu ishga oʻzim bosh
boʻlurmen!

Sherhoji boshliq qoʻriqchilar Bogʻi Safedga Gavharshod
begimni soʻrab kelgan har bir odamni sinchiklab kuzata boshladilar. Oq salla oʻragan madrasa mudarrislari uch kishi boʻlib
kelgan edi. Ular begimning huzuriga kirib chiqqanlaridan keyin
uchovini qorovulxonaga olib kirib, kissalarini, kiyimlarini tintishdi. Gavharshod begim ularga maosh tarzida tilla tangalar
bergan ekan. Navkarlar tangalarni olib qolishdi:

— Buni xazinaga topshirgaymiz! — deyishdi. Mudarrislar
badvahima qoʻriqchilardan omon qutulganlariga shukur qilib,
uylariga tarqab ketishdi.




SOʻNGGI TASALLI

Shundan soʻng Bogʻi Safedga Gavharshod begimni yoʻqlab
kelish ham xatarli boʻlib qolgani butun shaharga ovoza boʻldi.
Bu muhtasham saroyni ichidagi butun boyliklari bilan Gavharshod begimdan tortib olib, oʻziniki qilish Sulton Abusayidning
qat'iy maqsadiga aylangani koʻpchilikka sezildi. Bu dargohga yurak
yutib keladigan odam juda kamayib ketgan kunlarning birida
Bogʻi Safedga Feruza begim, Alisherbek va uning onasi Gulruh
bonu kirib keldilar. Gavharshod begim ularni bagʻriga bosib,
koʻziga yosh olib koʻrishdi:

— Hayriyat, meni unutmagan qadrdonlarim bor ekan!

— Ne boʻldi, hazrat begim? Bu Abusayid nechun buncha
oʻchakishdi?

— Menga eski adovati borligini bilursiz. Meni tiz cho`ktirib,
el-yurtning nazaridan qoldirmoqchi boʻldi. Lekin niyatiga
yetolmadi. Bari bir ertami-kechmi, mana bu qasrni bor
bisotlarim bilan tortib olishi aniq. Shuni bilganim uchun
izzatimni saqlab, qattiq turibmen. Alisherjon, siz farishtadek
pok yigitsiz. Shunday zolimga el-yurt orasida maddohlik qilib
yashagandan koʻra, haq yoʻlda oʻlgan afzal emasmi?

Alisher qoʻlini koʻksiga qoʻydi:

— Hazrat begim, Hirotdagi barcha ahli qalam, ahli ma'rifat
sizning haq yoʻlda sobit turganingizga tahsin aytmoqda. Abusayid
Mirzo Hirotda harbiy gʻalabaga erishgan boʻlsa ham, ma'naviyatda
siz uni magʻlub etmoqdasiz. Iloyo umringiz uzoq boʻlgʻay!

— Ma'naviyat — bu umri boqiy emasmi? Oʻtkinchi dunyoga
hammamiz ham mehmonmiz. Men yoshimni yashab, oshimni
oshadim. Endi xudo sizlarga umr bersin, Feruza begim! Nechun
Husayn Boyqaro koʻrinmaydir?

— Abusayid uni Samarqandda hibs qildirgandan buyon
oʻgʻlim uni koʻrgisi kelmaydir. Marv hokimi Sulton Sanjar
Mirzo uni oʻz saroyiga taklif qilibdir. Husaynjonning bahodirligi unga juda yoqib qolgan emish. Qizi Beka begimni bizga kelin
qilib bermoqchi emish. Husaynjon mendan rozilik soʻrab odam
yuboribdir. Sizdan maslahat olgani keldim.

— Husayn Boyqaro hozir necha yoshdalar?




— Oʻn toʻqqizda.

— Ayni uylanadigan paytlari ekan. Sulton Sanjarni men
bilurmen, mardona ish yuritadigan mirzolardan. O`zi sizu-bizga qarindosh temuriyzoda. Ona tomoni — mashhur saljuq podshosi Sulton Sanjarning avlodidan. Marvda Sulton Sanjar
maqbarasi hanuz saqlanib turibdir. Oʻg“lingizning toleyi bor
ekan. Bunday aslzodalarga kuyov boʻlish katta sharaf. Iloyo
baxti ochilsin!

— Tashakkur hazrat begim! Hirotda yashash xavfli boʻlib
qoldi. Abulqosim Bobur saroyida xizmat qilganlarning uy-joyini, molu mulkini Abusayid musodara qilib, oʻzining beku
a'yonlariga in'om etmoqda. Shuning uchun men ham Marvga
oʻgʻlimning huzuriga ketmoqchiman.

— Unday boʻlsa men keliningizga sovgʻalar berib yuboray.

Gavharshod begim javonda turgan sadaf qutidan gavhar
koʻzli uzuk va yoqut qadalgan oltin isirgʻa olib Feruza begimga
uzatdi.

— Oling, begim, Hirotda hozir sizlardan yaqin qadrdonim
qolmadi!

Feruza begim oʻrnidan turib, sovgʻalarni ta'zim bilan oldida, koʻzlariga surtdi:

— Hazrat begim, sizniki tabarruk! Ming bora tashakkur!

— Muborak boʻlsin! — deb Feruza begimni Alisherbek bilan
uning onasi Gulruh bonu tabrikladilar.

Gavharshod begim Gulruh bonuga yuzlandi.

— Siz ancha xomush boʻlib oʻtiribsiz, Gulbibi... Tinchlikmi?

— Bizni taladilar, hazrat begim. Alisherbekning otalaridan
qolgan hovli-joy, molu mulk — hammasini Abusayidning amirlari tortib oldilar. Hatto uy jihozlarini, sayisxonada turgan otlarimizni tortib olib ketdilar. Oʻzimizni koʻchaga haydadilar.
Faqat egnimizda bor kiyim bilan qoldik.

— E-voh, bu qanday bedodlik! — deb kuyundi Gavharshod
begim.

— Men Alisherbekni onalari bilan oʻz uyimizga olib ketdim, — dedi Feruza begim. — Borini baham koʻrib birga turibmiz.




— Lekin bu zolimlar sizni ham tinch qoʻymasalar kerak,
begim. Sulton Ibrohim Marvda Sanjar Mirzo bilan ittifoq tuzibdir. Husayn Boyqaro ular bilan birga ekanini Abusayid bilib
qolsa, sizga ham zulm oʻtkazurlar!

— Shuning uchun biz tezroq Marvga joʻnab ketish niyatidamiz.

Hammalari roʻ“zador bo`lganliklari uchun dasturxon yozilmadi. Gavharshod begim yana oʻrnidan turib, sadaf qutidan
olmos donalari qadalgan noyob bir tilla bilakuzuk oldi.

— Sandiqlarimda oltinim ham bor. Xudoga shukur, shuncha
yil Hirotning eng badavlat malikasi boʻlib yashadim. Lekin
oltin tangalarni tashqarida turgan nokas qoʻriqchilar mudarrislardan tortib olib qoʻyibdir. Yana sizlarni ham ovora qilmasin.
Gulbibi, bilakuzukni taqib, yeng ichida yashirin olib oʻtgaysiz.
Ishonchli zargarga bersangiz oʻn ming tilla tangaga sotib olgay.
Ogʻir kuningizga yarasin deb bermoqdamen.

— Toabad sizdan minnatdormen, hazrat begim! Lekin bu
unutilmas sovgʻangizni zinhor zargarga sotmasmen. Mening ham
orzu-havaslarim bor. Xudo xohlasa buni boʻlajak kelinimga atab
saqlab qoʻygaymen!

— Unday boʻlsa, men sandiqni ochay! — dedi Gavharshod
begim. — Hirotda hozir sizlardan yaqinroq qadrdonim qolmadi. Yiqqan bisotlarimni narigi dunyoga olib ketarmidim? Abusayid
oltinu javohirga juda oʻch emish. Erta-indin uning talonchilari
bu yerga kelib, bor bisotimni musodara qilishlari hech gap
emas. Hozir Bogʻi Safedni oʻrab olgan poyloqchilar faqat
meni emas, bu qasrdagi boyliklarni ham qoʻriqlab turgan
boʻlsalar kerak. Qashqirlarga talatgandan koʻra, sizlarga berganim afzal emasmi? Feruza begim, sizning karimatu-tarafayn
ekanligingiz qoʻriqchilar boshlig'i Amir Sherhojiga koʻpdan
ma'lum. Sizga ular daxl qilolmaslar.

Gavharshod begim ikkita charm hamyon toʻla tilla tangalarni
sandiqdan olib, Feruza begimga berdi.

— Gulbibi siznikida ekanlar, birga baham koʻrgaysizlar, —
dedi.

— Bu saxovatingiz umrbod yodimizda qolgay, hazrat begim! — dedi Gulruh bonu. — Biz Marvga ham Feruza begim




bilan birga ketmoqchimiz. Mening og'am Mirsaid Qobuliy Marvda
Husayn Boyqaro bilan birga ekanlar. Bizni chorlabdilar.

— Alisherbek, siz ham birga borurmisiz?

— Ha, yoʻllar notinch, onalarni faqir qoʻriqlab bormoqchimen. Yana Marvda qadrdon maktabdoshim Husayn Boyqaroni
toʻy bilan tabriklash niyatidamen.

— Husayn Boyqaro qilichni koʻp chopgan dovyurak bahodir deb eshitdim.

— Ayni vaqtda ul zot tab'i nazmlari baland shoirdirlar, — dedi
Alisherbek. — Husayniy taxallusi bilan bitgan ajoyib she'rlari bor.

— Lekin she'rini eshitmagan ekanmen, — dedi Gavharshod
begim.

— Alisherbek doʻstining eng yaxshi she'rlarini yod bilurlar, —
dedi Feruza begim.

— Husayn Boyqaro bahodirona bir jur'at bilan ajalning
yuziga tik boqib gʻazal bitganlar. Hazrat begim, men siz uchun
oʻsha gʻazaldan bir matla'ni aytib beray:

Ey, ajal, osuda qil, hijron balosidin meni,
Bir yo'la qutqar ulusning mojarosidin meni.

— Hah! — deb taajjublandi Gavharshod begim. — Shunday yigit ham ulusning mojarosidan bu qadar bezor boʻlgan
ekanlarmi? Bizning boshimizda ham hozir shunday mojaro!
Yaxshi she'r dil dardiga malhamdek ta'sir qilar ekan.

Gavharshod begim yana nodir buyumlari saqlanadigan
sandiq ustiga egilib, quyma oltindan muqova qilingan jajji bir
daftarcha oldi. Oltin muqovasi nodir feruza toshlar bilan ziynatlangan bu daftarchaning hali hech narsa yozilmagan varaqlari nafis ipakdan qilingan edi. Gavharshod begim kaftdek
daftarchani Alisherbekka berar ekan:

— Mavlono Lutfiyni qoyil qilgan shoh satrlaringizga oltin
daftar munosibdir, Alisherbek, — dedi. — Men sizni koʻrsam
oʻgʻlim Ulugʻbekning yoshligini eslaymen. Daholardagina
boʻladigan pok bir olovni tengsiz zehnu iste'dodni, farishtadek mas'umlikni men Ulugʻ“bekda koʻrgan edim. Endi sizda
koʻrmoqdamen. Mana shu oltin daftarchaga yangi shoh satrlaringiz bitilsin. Mendan yodgorlik tarzida oling, bolam!




Alisherbek begimning qoʻlini oltin daftarcha bilan birga avaylab kaftlariga oldi-yu, bir tizzasini gilamga qoʻyib yukundi va
sovgʻani koʻziga surib qabul qildi:

— Minnatdormen, hazrat begim. Ruxsat bersangiz, ikki
satr she'r aytsam. Zora bu she'r sizning koʻnglingizga ozgina
boʻlsa ham taskin bersa. Faqir bu she'rda Abusayid bilan kelgan
zolimlarni chingiziy ulusga o“xshatmishmen. Husayn Boyqaro
g“azalida ham ana shu ulus zulmidan bezganlik bitilmishdir.
Mana, oʻsha ulus haqidagi bayt:

Parim bo'lsa, uchib qochsam ulusdin to qanotim bor.
Qanotim kuysa uchmoqdin yugursam to hayotim bor!

— Oh, yosh boʻlsangiz ham avliyodek dilimdagini topib
aytdingiz, Alisherjon! Necha yillar men bu zolimlar ulusidin
qanotim boricha uchib qochdim. Ammo bir qanotim Samarqandda kuydi, yana bir qanotim Hirotda kuydi, endi, mana,
qanotsiz qushdek arosatda qoldim. Ammo hamon hayotim boricha yugurib, haq taolo dargohiga ruhimni pok yetkazib borish
harakatidamen.

— Parvardigor sizga madad bersin! — dedi Alisherbek.

— Sizning she'ringiz ham dilimga quvvat berdi, — deb,
Gavharshod begim kanizakni chaqirdi: — Bahriniso, muraqqasni! olib keling.

Nafis zarvaraqlariga Gavharshod begimning eng yaxshi
koʻrgan hadislari, hikmatli soʻzlari yozilgan muraqqas keltirildi. Sakkiz oyoqlik naqshin miz ustida oltin qalam va kumush dovot turgan edi. Gavharshod begim Alisherbekdan iltimos qildi:

— Hozir aytgan she'rlaringizni shu muraqqasga yozib keting, bolam.

— Jonim bilan! — deb Alisherbek miz yoniga qoʻyilgan
zarbof kursiga oʻtib oʻltirdi. Muraqqasning hali hech narsa
yozilmagan zarvaraqlari koʻp edi. Ulardan biriga oʻzining
yuqorida aytgan ikki satr she'rini chiroyli nasta'lik yozuvi
bilan bitdi.

! Muraqqas — albom.




— Husayniyning baytini ham yozing! — deb iltimos qildi
begim. — Men ham shu kunlarda ajal bilan yuzma-yuz turibmen. Ruhimga mos keldi.

Alisherbek muraqqasning yana bir zarvaragʻiga doʻstining
satrlarini yozdi. Soʻng muraqqasni ikki qoʻllab Gavharshod
begimga ta'zim bilan tutdi.

— Bizdan ham kichkina esdalik qoldi, qabul eting, hazrat
begim!

— Bu kichkina esdalik men uchun barcha bisotlaru xazinalardan qimmatliroqdir. Sohibqiron Amir Temur davridan
buyon men qancha xazina-yu, qancha boyliklarni ko`rdim. Hammasi oqar suvdek oʻtib ketdi. Ammo mana bu muraqqasga bitilgan ma'rifatu ma'naviyat gavharlari abadiy qolgay. Ming afsuski, Ulugʻbek davrida erkin parvoz etgan ilmu ma'rifat yana
qaytadan bosqinchi sipohilar asoratigatushdi. Husayn Boyqaro
bilan Alisherbek ulgʻayib davlatni boshqarsalar ilmu ma'rifat
ahliga najot keltirurlar degan umidim bor edi.

— Bu ikki doʻst adolatli shohu donishmand vazir boʻlish
orzusidan hali ham voz kechganlari yoʻq, — dedi Feruza begim.

— Lekin hozir bular ham quvgʻinda. Yovuz kuchlar davlat tepasiga keldi, Alisherjon. Men sizlarning orzularingiz ushaladigan kunlarga yetib borolmaydigan koʻrinamen. Zora mas'ud
kunlarga oq fotihalarim yetib borsa!

Begim duoga qoʻl ochdi:

— Yo ollohu taolo! Muqaddas ramazon kunida roʻza tutib
qilgan iltijolarimizni ijobat aylagaysen! Iloyo Shohruh Mirzo
bilan Ulugʻbek davridagi tinchlik, bunyodkorlik, farovonlik yana
qaytib kelsin, adolatni tiklab, ilmu ma'rifatni yuksaltirish Alisherbek bilan uning doʻsti Husayn Boyqaroga nasib etsin! Oʻshal
mas'ud kunlarga men yetib borolmasam, ilohim mana bu mushfiq onalar yetib borsinlar! Omin!

— Omin! Iloyo oʻsha kunlarga siz ham yetib boring, hazrat
begim! — dedi Alisherbek.

— Koshki! — deb Gavharshod begim koʻziga yosh oldi.
Feruza begim unga tasalli berdi:

— Hazrat begim, Marvdan qaytib yana diydor koʻrishgaymiz.
Biz huzuringizga albatta kelurmiz.




— Qani edi sizlarni yana koʻrsam! Lekin men hech balodan
qaytmaydigan zoʻr bir makkorning asoratiga tushdim. Chevaram Sulton Ibrohim kasalmand, yosh yigit. Abusayidday tajribali
g“animga bas kelolmagay. Uni Marvda koʻrsangiz ayting, yana
Abusayid bilan urushib magʻlub boʻlib yurmasin. Taqdirga tan
bermoqdin oʻzga chora yoʻq.

— Axir ular sizni bu asoratdan qutqarishlari kerak-ku!

— Endi parvardigor meni oʻz boqiy dunyosiga olib ketib
qutqarmogʻi mumkin. Qolgan umidim oxiratdan. Agar qayta
koʻrisholmasak, xayr! Mas'ud kunlarga yetib borganda meni
ham yod etinglar. Alvido, azizlarim!

Uchovlon tashqariga chiqqanlarida daraxt soyasida poyloqchilik qilib turgan qilich taqqan shopmoʻylov qoʻrchiboshi
yoʻllarini toʻsib chiqdi. Qoʻlini qilichining sopiga qo`yib:

— Toʻxtanglar! — dedi.

Feruza begim yuziga tutilgan oq harir parda orqali past,
ammo tahdidli tovush bilan gapirdi:

— Iffat pardasi ostidagi muslimalarni tintimoqchimisiz?
Bizga tegingan nomahram ilik shariatga binoan kesib tashlanmog£i
kerak!

— Sizni emas! Yoningizdagi yigit qorovulxonaga kirsin.

Alisherbek qo`ynidagi oltin muqovali daftarchaning salmoqli
vaznini sezib, yuragi «shigʻ» etdi. Shunda yana Feruza begim
qoʻrchiboshiga shiddat bilan soʻz qotdi:

— Nahotki siz avliyoday pok bu shoir yigitni tanimasangiz? She'rlarini butun Hirot yod bilur, gʻazallarini kuylarga
solib toʻylarda ayturlar. Siz qoʻrchiboshi bek bo`laturib nahotki
Alisher Navoiy degan nomni eshitmagansiz?

— Eshitganmen... Lekin bul zot juda yosh koʻrinadirlar.
Navoiyni men katta yoshlik shoir deb oʻylardim.

— Boʻladigan yigit oʻn besh yoshida ham bosh boʻlur. Menchi? Meni tanidingizmi, janob bek? Amir Temur hazratlarining qiz avlodlaridan yolgʻiz men qolganmen. Sulton Abusayid Mirzo meni yaxshi taniydilar. Hazratning qahriga uchramayin
desangiz bizga yoʻl bering!

Qoʻ`rchiboshi qorovulxona tomonga bir alanglab qarab oldi.
Hozir u koʻproq amir Sherhojining qahridan qoʻrqar edi. Le



kin Sherhoji qorovulxonaning salqin burchagiga toʻshalgan
koʻrpachaga yonbosh qilganicha tashqaridagi jazirama issiqdan
boʻshashib uyquga ketgan edi.

— Mayli, boringlar. Lekin bu yerda koʻrgan-bilganlaringni
hech kimga ayta koʻrmanglar. Jazosi yomon!

— Xoʻp, tushundik. Xayr!

QATAG`ON

Kechki payt oftobning tafti qaytgach, amir Sherhoji ham
qorovulxonadan chiqdi.

U xipcha gavdali, baland boʻyli, qotmadan kelgan, yoshi
qirqdan oshgan odam edi. Siyrak qora soqoli koʻproq engagida
oʻsgan edi. Koʻzlari yirtqichning koʻzidek sargʻish tus berib
yonib turardi.

Namozi asrga yaqin Bogʻi Safedga Gavharshod begim madrasasining ma'muriyatini boshqaradigan mutavalli keldi.

Qalin qora soqol qoʻygan oq sallalik bu odamni Sherhoji
tanir ekan. Mutavallining ta'zim qilib bergan salomiga alik oldi-yu,
u ichkariga kirib ketgandan soʻng qoʻrchiboshchiga sekin
shipshitib qoʻydi:

— Mana shuni tutmoq kerak. Begimning ishongan odami.
Asli Marvlik. Oʻsha yoqlar bilan aloqasi bor...

Gavharshod begim madrasa mutavallisining haromdan hazar qiladigan diyonatli odam ekanligiga ishonar edi.

— Madrasadagi mening qabulxonamda poʻlat sandiq bor,
shuning kalitini men sizga bermoqchimen! — dedi Gavharshod
begim. — Men endi madrasaga bora olamanmi-yoʻqmi, ma'lum
emas. Agar borolmasam, sizni xudoga, madrasa ixtiyorini sizga
topshirurmen.

— Inoyatingizdan minnatdormen, hazrat begim!

— Poʻlat sandiqda madrasaning bir yillik sarfu xarajatiga
yetadigan oltin zaxiralari bor... Mudarrislar, tolibi ilmlar, oshpazu farroshlar, mushariflar — hammasining biz siz bilan tayin
etgan maoshlari daftarga yozilgan. Hech kimni ta'minotdan
qismang. Mudarrislarga har oyda yuz yigirma tillodan maosh,
bir yilda yigirma toʻrt yuk oshliq! . Talabalarning yaxshi o“qigan



lariga har oyda yigirma toʻrt tilla pul, bir yilda besh yuk oshliq.
Yana oyiga ikki tillodan sham puli. Har mavsumga muvofiq bepul
beriladigan ust-bosh kiyimlar. Men oʻltirib hammasini hisoblab chiqdim. Besh yuz jarib vaqf yerlarimizdan keladigan daromadlar barcha xarajatlarni qoplagay. Yetmaganiga poʻlat sandiqdagi zaxiralardan sarflagaysiz. Oʻzingizga har oyda ikki yuz tilla
maosh, bir yilda oʻttiz yuk oshliq belgilandi.

— Saxovatingizdan minnatdormen, hazrat begim! Butun
madrasa ahli, barcha mudarrisu tolibi ilmlar tunu kun sizning
duoi joningizni qilmoqdalar.

Mutavalli Gavharshod begim topshirgan ishlarni qogʻozga
yozib oldi. Kalitni qoʻyin choʻntagiga solib, bogʻ tashqarisiga
chiqqanda uni ikki navkar ikki qoʻlidan tutib, chetroqdagi
qorovulxonaga boshlab ketdi.

Oʻsha yerda eshikni ichidan bekitib, mutavallini hushidan
ketguncha kaltakladilar. Behush yotganda qo`ynidagi kalitni
oldilar va qogʻozlari orasiga oldindan tayyorlangan maxfiy
maktubni solib qoʻydilar Goʻyo Gavharshod begim tomonidan yozilgan bu maktubni mutavalli Marvga Sulton Ibrohimga yashiriqcha olib ketayotgan paytda qoʻlga tushgan
boʻldi.

Amir Sherhoji Abusayid huzuriga shoshildi. Gavharshod
begim Marvdagi chevarasini isyonga undaganini, Hirot
qoʻrgʻonining darvozasini unga tunda yashiriqcha ochib bermoqchi boʻlganini, bu gaplar yozilgan maktub qoʻlga tushurilganini
Abusayidga xabar qildi.

Yoz jaziramasi avjida. Ramazon oyining toʻqqizinchi kuni
ertalab Gavharshod begimni usti yopiq soyabon aravaga solib,
el-yurtga koʻrsatmay, podshoh saroyiga olib ketdilar. Ustiga qora
mato yopilgan bu arava begimga toʻsatdan Shohruh Mirzo vafotini eslatdi. Marhumni uzoq Reydan mana shunday aravada
Hirotga olib kelgani, yoʻlda nevarasi Abdulatif ig“vogarlarning
qutqusiga uchib momosini hibs qildirgani xayolida qayta gavdalandi.

! Bir yuk — taxminan 60 kiloga toʻgʻri keladi. Oshliq — bu yerda
bugʻdoy va gurunch.




U galgi hibsdan begim qutulib ketgan edi. Ammo bu gal
Abusayid shafqatsizlikda Abdulatifdan ham oʻtib tushsa ehtimol. Begimning dili sezib turibdi. Hozir arkoni davlat yigʻilgan
saroyda begim oʻzini Abusayidning oyogʻi tagiga tashlab afu
soʻrasa, balki tirik qolishi mumkindir. Lekin qaysi gunohi uchun
afu soʻrasin? Bunday beobro“ boʻlib yashashning nima qizigʻi
bor?

Beixtiyor kecha Alisherbek muraqqasga yozib ketgan ikki
bayt she'r begimning yodiga tushdi. Kechqurun va ertalab bu
satrlarni har oʻqiganda ulardan ruhiy madad olganday boʻlardi.
Qayta-qayta oʻqigani uchun ular yod boʻlib qoldi. Bu baytlarning biri uni to hayoti boricha adolat va haqiqat sari yugurishga, ya'ni kurashishga undardi. Ikkinchisi esa ajaldan ham
qoʻrqmaslikka chorlar, mardona oʻlim ulusning mojarosi ichida
qul boʻlib yashashdan afzal ekanini eslatar edi.

Begim dardli qalbini tinchitish uchun «Ey, ajal, osuda qil
qullik balosidin meni!» deb takrorlardi. «Hijron» oʻrniga «qullik» soʻzini qoʻyib aytganda oʻzining hozirgi asiralik dardiga
mosroq kelardi. «Qanotim kuysa uchmoqdin, yugursam to hayotim bor» degan soʻzlar esa foniy dunyoda qanotlari kuygan
odam boqiy dunyoga oʻz hayotini pok yetkazib borishga intilishi
kerakligini ta'kidlaganday boʻlardi.

Bogʻi Zogʻon qasrining muhtasham qabulxonasiga gavhar
va yoqutlar bilan bezatilgan baland taxt oʻrnatilgan. Bir vaqtlar bu taxtda Shohruh Mirzo oʻltirar edi. Hozir uni boshiga
tilla toj kiygan Sulton Abusayid egallagan. Podshoning ikki yonidan arkoni davlat, beku a'yonlar joy olganlar.

Qarshidagi o“ymakor eshikdan ikki barvasta navkar oq libos kiygan Gavharshod begimni ikki tomondan tutib olib kirdilar.

Soʻnggi kunlarda begim et tashlab, gavdasi ancha kichrayib
qolgan. Lekin koʻzlari taxtda yastanib oʻltirgan Abusayidni
koʻrganda chaqmoq yorug£ʻi tushganday chaqnab ketdi. Begim
qoʻllarini navkarlardan boʻshatib olib, ulardan bir qadam oldinga chiqdi. Toʻrda oq soqollik qozikalon va shayxulislomlar
ham oʻltirganini koʻrib, qoʻlini koʻksiga qoʻyganicha past tovush
bilan salom berdi.




Ammo podsho qovoq solib jim oʻltirgani uchun hech kim
alik olmadi.

Abusayid birinchi soʻzni qozikalon Shamsiddin Imomiyga
berdi. Bu odam yaqindagina Gavharshod begimga sadoqat izhor
qilib yurgan shariat peshvosi edi. Endi birdan yangi tojdor xizmatiga oʻtib, Gavharshod begimni muqaddas ramazon oyida,
Sulton Abusayidga qarshi fitna uyushtirishda ayblay boshladi.

Ashyoviy dalil tarzida mutavallining qoʻynidan topilgan va
Sulton Ibrohimni isyonga da'vat etib yozilgan maktub keltirildi.

— Qani oʻsha mutavalli? — soʻradi Gavharshod begim. —
Taqsir, uni men bilan yuzlashtiring. Bu soxta, uydirma maktubni kim uning qoʻyniga solib qoʻygan? Oʻzi aytsin!

— Mutavalli aybini boʻyniga olgan! Mana, imzosi bor! —
deb qozikalon qoʻlidagi bir varaq qogʻozni koʻrsatdi.

— Bechorani qiynab soxta aybnomaga imzo chektirgan
boʻlsalar-chi?— soʻradi Gavharshod begim. — Janob qozikalon,
siz xudodan qoʻrqmaysizmi? Shariat nomidan bunday tuhmatlar qilish gunohi azim emasmi?

— Peshgarlik qilmang! — deb, qozikalon jerkib berdi. —
Eng katta gunoh — podshoh hazratlariga qarshi fitnaga bosh
boʻlmoqdir!

— Men fitnadan mutlaqo bexabarmen! Saksonga kirgan
roʻzador ayolmen!.. Parvardigor oʻzi shohid! Men Marvga ketganlarga tayinlagan edim. Mirzo Ibrohim kasalmand, oʻzi yosh,
Sulton Abusayidga kuchi yetmagay, boshqa urushmasin, taqdirga
tan bersin, deb aytib yuborganmen!

Qozikalon soʻnggi gapga ilmoq tashlashga shoshildi:

— Kimga aytgansiz? Kimga?

Gavharshod begim Alisherbek bilan Feruza begimni biron
baloga giriftor qilmaslik uchun ularning nomini tilga olmadi.

— Yaqinlarimga aytganmen, — deb qoʻya qoldi.

— Demak, Sulton Ibrohim bilan aloqada bo`lgansiz. Buni
oʻzingiz tan olmoqdasiz.

Sherhoji taxtda oʻltirgan Abusayidning ishorasi bilan oʻrnidan
turdi:

— Janob qozikalon, bu begimning gaplariga mutlaqo ishonib
boʻlmagay! Mutavallining qoʻynidan topilgan maktub asosiy




dalildir. Bu maxfiy maktub ichkaridan olib chiqilgan paytda
men Bogʻi Safed qoʻriqchilarining yonida edim.

— Demak, bu bo`htonni siz oʻylab topgansiz! — dedi
Gavharshod begim. — Iloyo, kim yolgʻon gapirsa, kim bo`hton
qilsa, xudoning gʻazabiga uchrasin! Qani, kim haq boʻlsa, omin
desin!

Gavharshod begimdan boshqa hech kim bu duoga omin
qilmadi. Aksincha, begimning duosi Abusayidga qargʻishday
eshitildi. U taxt ustidan pastga qarata qahr bilan gapirdi:

— Bu begimning qargʻishi oʻziga tekkay! Chunki qachonlardan buyon bizga qarshi yog£ʻiylik qilib kelmoqda.. Samarqandda Abdulla Mirzo bizga qarshi urush qilganda unga mana
shu begim koʻmak berdi. Abulqosim Bobur Hirotdan Samarqandga qoʻshin tortib borib, biz bilan jang qilganda bu begim
unga yon bosdi. Begimning tarbiyasini olgan yana bir ilonbachcha — Abdulatifning oʻgʻli Balx tomonlarda bizga qarshi isyon
qilmoqda. Marvda Sulton Ibrohim, Sanjar Mirzo, Sulton
Husayn Mirzo — uchovi ham bizga qarshi kuch yigʻ“moqda.
Lekin bizning jilovimizda Xoʻja Ahror valiydek piri komil bormoqda. Mana bu saroyga yigʻilgan gʻolib amirlarimiz yogʻiylarimizni tor-mor qilmoqda. Bizga qasd qilganlar past boʻlmoqda. Hirotday buyuk poytaxtni biz qon to“kmasdan jangsiz
egalladik. Aqli bor odam shundan ham xulosa chiqarishi mumkin. Biz Sohibqiron bobokalonimizning buyuk saltanatini qayta
tiklamoqchimiz. Buning uchun bizga yogʻiylik qilganlarni ayovsiz mahv etmogʻimiz lozim. «Bu ham temuriylar xonadonidan» deb fitnachilarga erk bersak, ular mamlakatni xarob qilurlar. Yagona markaziy davlat tuzmoq uchun isyonchilarni
shumg`ʻ“iyadek ildizi bilan yulib tashlagaymiz! Ana oʻshanda ishlarimiz mirishkor dehqonning ekinlaridek yaxshi rivoj topgay!
Fitnachi shahzodalarni, ularning mana bu begimga oʻxshagan
rahnamolarini dalamizdan yulib tashlab, safimizni yaganalab
turishimiz lozim!

«Pahlavon Devona» laqablik amir Mubarriziddin sakrab
oʻrnidan turdi:

— Haq gapni aytdingiz, olampanoh!

Unga Sherhoji joʻr boʻldi:




— Dono siyosat uchun tashakkur!

— Amir Temurning haqiqiy vorisiga tasanno! — deb Said
Jaloliddin Majid maqtovni yana bir daraja baland koʻtardi.

— Sohibqironi soniyga ofarin! — deb Qozikalon Imomiy
Abusayidga qulluq qildi.

Bunday laganbardorliklarni juda koʻp koʻrgan Gavharshod
begim miyigʻida kulimsirab qoʻydi. Madhiyabozliklar bosilgandan keyin Abusayidga murojaat qildi:

— Hazrat, siz bobokaloningiz Amir Temurni tilga oldingiz.
Men bu ulug“ dahoning nazari tushgan kelinlari edim. Ul zoti
oliyning oltamgʻalik! muhrlariga «Rosti-rasti» degan soʻzlar
bitilganini o“z koʻzim bilan ko“rganmen. «Kuch adolatdadir»,
«rostini aytsang najot topgaysen» degan e'tiqodga men umr
boʻyi amal qilib keldim. Modomiki siz meni oʻlimga hukm qilmoqchi ekansiz, soʻnggi soʻzimni aytishga ruxsat soʻraymen.
Rostini gapirmoqchimen!

Saroy ahli «begim rostini aytib, aybiga iqror bo`lmoqchimi?» degan xayol bilan jimib qoldi. Abusayid ham sukut saqladi.

Ro`zador Gavharshod begim saraton issigʻi ustiga qoʻshilgan
ruhiy larzadan quruqshagan lablarini namlab, soʻnggi kuchlarini
toʻpladi.

— Amir Temurning vafotlaridan keyin uning buyuk saltanati qanday parchalanib ketganidan xabarlaringiz bor. Shohruh Mirzo oʻgʻlimiz Ulugʻbek bilan birga yagona markaziy
davlatni qanday qayta tiklaganlariga men guvoh boʻlganmen.
Ular doim ilmu ma'rifat ahliga, halol odamlarga tayandilar.
Barcha temuriylarga bagʻrikenglik bilan munosabatda boʻldilar.
Xalil Sulton bobokalonlarining vasiyatiga qarshi borib, ogʻir
xatolar qilgan boʻlsa ham, uni kechirdilar. Otalarining mulkini
unga qaytarib berdilar. Katta ogʻalarining oʻgʻli Pirmuhammad
Mirzo halok bo`lganda uning oʻgʻli Qaydu Mirzoni Balxga hokim
qilib qoʻydilar. Yana bir ogʻalarining oʻgʻli Ahmad Mirzoni
e'zozlab, Fargʻona vodiysini unga inoyat qildilar. Ana shu tarzda
barcha sogʻlom temuriylarni atroflariga yigʻdilar, natijada shajara
daraxti gullab-yashnab, bugungi kunlarga yetib keldi. Dehqon
: ОПатргаНК — qizil gerb.



lar yagana qiladigan mavsumiy ekinlar boshqa. Ammo temuriylar shajarasi asrdan-asrga oʻtib kelayotgan azim bir daraxtdir.
Bu daraxtning qurigan shoxlarini olib tashlasalar mayli. Ammo
shajara daraxtini g“oʻ“zaga oʻxshatib yaganalash — uning tirik
shoxlariga, ildiziga bolta urish bilan barobardir!

Gavharshod begim laxcha choʻgʻday yongan koʻzlarini
Abusayidga tikdi:

— Siz oʻgʻillaringizdan biriga Ulugʻbek deb nom qo`ʻyibsiz.
U hozir Kobulda hokim ekan. Ehtimol, siz Ulugbek Mirzodek
olamshumul dahoga endi tan bergandirsiz. Ammo Ulugʻbek Mirzo
tirikligida siz unga qarshi isyon koʻtardingiz, Abdulatifning gʻolib
kelishiga yordam berdingiz, shu bilan Ulugʻbekning qatl etilishiga hissa qoʻ“shdingiz. Shajara daraxtining eng yashnagan buyuk
bir shoxiga bolta urganingiz shu emasmi? Abdulla Mirzo temuriylar sulolasining iste'dodli vakillaridan edi. Yosh boʻlsa ham,
Samarqandda adolatni tiklashga astoydil kirishgan edi. Siz Dashti
Qipchoqdan Abulxayrxonni boshlab kelib, chingiziylar oʻqi
bilan Abdulla Mirzoni oʻldirdingiz. Keyin iningiz Vays Mirzo
sizga qarshi bosh koʻtarganda uning gunohi uchun oʻn ikki
nafar begunoh temuriylarni Ko`ksaroy hibsxonasiga qamab
qoʻydingiz. Ulardan biri oʻn toʻrt yoshlik Husayn Boyqaro edi,
hayriyat onasi Feruza begim uni qutqarib olib keldi. Qolganlarini siz «yaganalab» yoʻq qildingiz. Aslida, bu yaganalash
emas, shajara daraxtini kallaklashdir. Uning yashnab turgan shoxlariga bolta urib quritishdir!

Abusayidning toqati toq boʻldi. Taxt ustidan:

— Va'zxonlik bas! — deb oʻshqirdi.

— Hazratim, bu xotin sizga shunday beandisha gaplarni
aytgani uchun tilini kestirmoq kerak! — dedi Sherhoji.

— Siz faqat tilimni emas, boshimni ham kesishga tashnasiz, janob amir! — dedi Gavharshod begim. — Lekin yaltogʻlangan bu xushomadgo`ylarga uncha ishonmang, hazrat! Bizga
xiyonat qilganlar erta-indin sizga ham xiyonat qilurlar. Dashti
Qipchoqdagi Abulxayrxon bilan Moʻ`gʻulistondagi Yunusxon
uchun Siz Turon darvozalarini keng ochib berdingiz. Endi
koʻchmanchi sultonlar siz ochgan yoʻllardan kelib, temuriylarni asta-sekin Turonu Xurosondan siqib chiqarish imkoniga




ega boʻlmoqdalar. Ular Samarqandu Hirotda yana chingiziylar
hokimiyatini oʻrnatganda kelgusi avlodlar sizni qanday soʻzlar
bilan eslarkin, shuni bir oʻylang, hazrat!

G'azabdan rangi oqarib, koʻzlari qisilgan Abusayid chap
tomondagi eshikka yuzlanib:

— Jallod! — deb qichqirdi.

Podshoning ovozidagi gʻ“azabni sezgan jallodlarning birdan
ikkitasi chopib keldi.

— Qilich bilan boshini kesinglar bu yalmogʻizning! Ovozi
oʻchsin!

Farishtadek oq liboslik momoni jallodlar ikki qoʻlidan tutib olib chiqib ketayotganlarida begim oxirgi soʻzlarini yigʻib
aytdi:

— Xudo bor! Qasos qaytgay!

SHAHID MOMO YODI

Gavharshod begimni xuddi oʻgʻli Ulug`bek Mirzo kabi qilich
bilan chopib oʻldirganlari hirotliklarni zilzila kabi larzaga soldi.
Begimning oq libosiga, oppoq sochlariga jallod qilichidan qonlar tomganini koʻrgan qadrdonlari koʻz yoshlarini toʻxtatolmay,
oʻkirib yigʻladilar. Begimning nomidagi madrasa hovlisiga tumonat odam yigʻilib, janoza oʻqildi. Imomlik qilgan keksa mudarris janoza soʻngida:

— Avliyo momo haq yoʻlda shahid boʻldilar! — deb e'lon qildi.

Begimni shahidlarga munosib qoidalar bilan qabrga qoʻyganlarida koʻziga yosh olmagan odam qolmadi.

Shahid momoni yigʻlab dafn etganlar orasida muarrix Abdurazzoq Samarqandiy ham bor edi. Koʻp yil Shohruh Mirzo
saroyida xizmat qilgan, uning oʻlimidan keyin ham Gavharshod
begimdan yaxshiliklar ko`rgan mavlono Abdurazzoq dilida uning
kushandasi Abusayidga nisbatan cheksiz bir nafrat sezardi. Yoniveridagilar:

— Musulmon podshosi ham shu qadar noinsof bo`lurmu? —
deyishadi.

— Sakson yoshlik ro“zador onani oʻlimga hukm qilishga qanday haqqi bor edi?!




— Xudodan qoʻrqmadimi, a? Bunday katta ketishning oqibatini oʻylamadimi?

Mavlono Abdurazzoqning dilidan ham shu iztirobli savollar oʻtib turar, ammo koʻpchilik ichida tilini tiyib, dardini
ichiga yutardi. Chunki hamma joyda Sulton Abusayidning
aygʻoqchilari borligini bilardi.

Sulton Abusayid tarafdorlari el-yurt orasida har xil mishmishlar tarqatmoqda edi. Goʻyo Gavharshod begim chevarasi
Ibrohim Mirzo foydasiga josuslik qilganmish. Saksonga kirib ham
taxt talashishni qo`ymagan emish. Bir vaqtlar shu begim Abdulatifni otasiga qarshi gij-gijlab, Ulugʻbekning oʻlimiga ham
sabab boʻlgan emish. Buni biladigan Sulton Abusayid begimning hamma gunohlari uchun bir yoʻla shunday qattiq jazoga
buyurgan emish.

Mavlono Abdurazzoq og`ziga kuchi yetmagan odamlar birbirlariga aytib yurgan bu uydirmalardan nafrati kelar, lekin
ularga qarshi ochiq gapirolmay ezilardi. Chunki bu yolgʻonlarni
fosh qilish — Abusayidni qoralash bilan barobar edi. Abusayid esa oʻzini qoralagan odamni yoʻq qilmay qoʻymas edi.

Endi qirq besh yoshga kirgan mavlono Abdurazzoq yigirma
yildan buyon podsho saroyida xizmat qilib, mulozimlar orasida biri-birining ogʻzini poylash, podshoga qarshi aytilgan gapni dasturxon qilib yetkazish va raqibini chalib yiqitish odati
naqadar rivoj topganini amalda koʻrgan edi.

Adolatsiz gaplardan ezilib, dardini aytadigan sirdosh doʻst
topolmagan Mavlono Abdurazzoq dilidagi haqiqatni qogʻozga
tushirgisi keldi.

Mavlono koʻpdan beri yozib yurgan umr kitobi «Matlai
sa'dayn...» («Ikki saodatli yulduzning qoʻshilishi») hali tugallanmagan edi. «Hech boʻlmasa avlodlar Gavharshod begimning begunoh oʻldirilganini bilsinlar» degan niyat bilan quyidagilarni qogʻozga tushirdi:

«Zamon bonusi! , jahon malikasi... Gavharshod begim baland martabali, pokizalik va iffat pardasi oʻralgan, xatti-harakati odilona, pok, oliyhimmat va ulug“ maqsadli bir malika

! Bonu — aslzoda ayol.




edi. Bu mashhur malikadan tiriklar olamida koʻp xayrli yodgorliklar qoldi»!.

«Shunday oliyhimmat, pokiza, iffatli, ulug“ maqsadli,
adolatli, xudojo“y momoni qatl ettirgan Abusayidning qilmishiga parvardigor oʻzi jazo berar» degan umid bilan Mavlono
Abdurazzoq podshoning momini bu oʻrinda qalamga olmay
oʻtdi.

Mavlono Abdurazzoq Gavharshod begimni «jahon malikasi» deb ataganda shahid momo qabrini ziyorat qilishga nafaqat Turonu Xurosondan, balki Qazvin va Sherozdan, hatto
uzoq Tabrizdan ham ixlosmandlar kelayotganini nazarda tutgan edi. Qora quyunli turkman podsholarining orasida eng nufuzlisi hisoblangan Jahonshoh milodiy 1558-yilda Abusayid bilan sulh tuzgandan keyin Hirotga qisqa muddatga kelib,
Gavharshod begim qoʻyilgan maqbarani ziyorat qilib ketganligi koʻpchilikning e'tiborini tortgan, Sulton Abusayidga esa yana
bir malomat toshi otilganday boʻlgan edi.

Ayniqsa, ramazon hayiti kunlarida begimning qabrini ziyorat qiluvchilar koʻp boʻldi.

Marvdan Alisherbek Gulruh bonu va Feruza begimlar bilan Hirotga kelib, shahid momodan koʻrgan yaxshiliklarini
koʻzda yosh bilan eslashdi, uning ruhiga bagʻishlab tilovatlar
qilishdi.

Bogʻi Safedni ichidagi jihozlari va boyliklari bilan Sulton Abusayidning onasi va oʻgʻli Mahmud Mirzo egallab
oldilar.

Hayit kunlari Gavharshod begimning jiyani Nizomiddin
Ahmad Tarxon madrasa hovlisida begimni yod etib kelgan ilmuma'rifat ahliga xudoyi osh berdi.

Sulton Abusayid oʻz mulozimlari bilan koʻchalardan nogʻora
chaldirib, bedov otda viqor bilan oʻtardi. Shunda salom yoki
olqish oʻrniga xoʻ“mraygan yuzlarni, nafrat yogʻdirayotgan

? Ushbu koʻchirma «Matlai sa'dayn»dan olindi. Bu kitobning o`zbekcha
tarjimasi taniqli sharqshunos olim Asomiddin O`rinboyev tomonidan
yigirma yil burun amalga oshirilgan. Istiqlol davrida bu ulkan asar tarjimasi toʻliq nashr etildi.




koʻzlarni koʻrardi. Koʻpchilikning nafrati va qargʻishi xufiyalar
orqali ham saroyga yetib bormoqda edi.

Shu orada Balxdan Ulugʻbekning nevarasi, Gavharshod
begimning tarbiyasini olgan Abdurazzoq va Ahmad Mirzolar
momosining kushandasi Sulton Abusayidga qarshi isyon
koʻtarganlari haqida xabar keldi.

Abusayid katta qoʻshin bilan Balxga yoʻl oldi. Isyonni bostirib,
har ikki ogʻa-inini oʻlimga buyurdi.

Unga qargʻish yogʻdirayotganlar yanada koʻpayganini sezib, Hirotga qaytgisi kelmadi, qishni Balxda oʻtkazdi.

Shohruh Mirzo avlodlarining Abusayidga qarshi isyonlari
biri-biriga ulanib ketdi. Hisor tomonlarda qochib yurgan Alauddavla Marvdan nari Saraxs qoʻrgʻonida kuch yig“ayotgan oʻgʻli
Ibrohim Mirzoning yoniga kelib, besh yuztacha navkarini uning
lashkari safiga qoʻshdi. Marv hokimi Sulton Sanjar Mirzo ham
Abusayidga qarshi isyon koʻtarib, Sulton Ibrohim va Alauddavlalar bilan birlashdi.

Lekin Abusayidning lashkari bu har uch mirzonikidan ikki
barobar koʻp edi. Abusayid bor boyligini qoʻshin yollashga
sarflar, uning suyangan togʻi sipohilar edi.

Saraxs qoʻrgʻoni yaqinida hayot-mamot jangi boʻldi. Sulton
Abusayid bu gal ham zoʻr chiqdi. Sanjar Mirzo jang maydonida yarador boʻlib qoʻlga tushgan edi. Abusayid uni qatl ettirdi.

Sulton Ibrohim bu galgi magʻlubiyat alamini koʻtarolmadi,
eski tutqaloq kasali qattiq xuruj qilib, olamdan oʻtdi.

Qochib yurgan Alauddavlaning oʻligi Kaspiy dengizining
janubidagi Rustamdor degan joydan topildi. Uning jasadini
qizi Ruqiya begim Hirotga olib keltirib, momosi Gavharshod
begimning maqbarasiga dafn etdi.

Goʻzal qiz — Ruqiya begimni Abusayid oʻziga toʻrtinchi
xotin qilib nikohlab olgan edi. Undan oʻgʻil koʻrganda otini
Shohruh Mirzo qo`ydi. Shu bilan Abusayid goʻyo Shohruh
Mirzo xotirasiga tan bergan boʻldi.

Lekin amalda shajara daraxtini kallaklashni davom ettirdi.

Shohruhiya shahrida isyon koʻtargan Ulugʻbekning oʻrtancha
nevarasi Joʻ“qiy Mirzo Hirotga keltirilib, Ixtiyoriddin qal'asida
qatl etildi.




Faqat Husayn Boyqaro bir marta Abusayidning changalidan qutulib chiqqandan buyon unga tutqich bermay Marv va
Astrobod tomonlarda yurardi. Abusayid endi uni ham yaganalab yulib tashlashga harakat qila boshladi.

QUVG`ʻIN QILINGAN ISTE'DODLAR

Abusayid boshlab kelgan shafqatsiz quyunlar Qoraqum sahrosida chang-toʻzon koʻtarib, Marvga ham yaqinlashib kelmoqda
edi. Marvda bir qancha vaqt Husayn Boyqaro bilan birga boʻlgan
Alisherbek va ularning onalari Abusayid tomondan kelayotgan
balolardan saqlanish uchun boshqa bexatarroq joy izlashga
majbur boʻldilar.

Yigirma yoshga kirgan devqomat Husayn Boyqaro Marv
atroflarida boʻlgan janglarda jasorat koʻrsatib chiniqqan, uning
uch yuztacha sodiq navkari bor edi. Onasi va doʻsti Alisherbek
bilan xayrlashar ekan:

— Men endi tavakkal qilmoqchimen! — dedi. — Abusayidga qarshi kuch toʻplagaymen. Astrobod tomonlarda bizni
chorlagan qadrdonlar bor.

Alisherbekning undan ajrashgisi kelmas edi.

— Doʻstim, — dedi Husayn Boyqaro. — Siz harb ishiga
uncha moyil emassiz. Sizning shoirlik qalamingiz xalqqa yuz
ming sarbozdan koʻproq naf keltirishi mumkin. Onalarimiz
bilan birga Hirotga qaytsangiz. Biz bilan tag'oyingiz Muhammad
Qobuliy birga boʻlurlar.

— Hirot Abusayid ilkida, ayog“im tortmiydir, — dedi Alisherbek.

— Hirotda sizga homiylik qilgan Hasan Ardasher borlar, —
dedi Feruza begim. — Uy-joydan qiynalsangiz, Gulbibi bilan
biznikida turgaysizlar. Rahmatli Gavharshod begim in'om qilgan
oltinlarimiz hali tugagan emas. Bir amallab roʻzgʻor tebratgaymiz.

Maslahat shunga qaror topdi-yu, Husayn Boyqaro onalarni va doʻstini uch otga mindirib, yonlariga toʻrt nafar qoʻriqchi
navkarini qoʻshib Hirotga joʻnatdi. Shundan soʻng o`zi Astrobod yoʻlidagi Niso viloyatiga yoʻl oldi.




Bu viloyatda Husayn Boyqaroga omad ilk bor kulib boqdi.
Uch yuz kishilik askari bilan Bobo Hasan degan g“animning
besh barobar koʻp qoʻshinini yengib chiqdi. Bobo Hasanning
oʻzi Husayn Boyqaro bilan yakkama-yakka qilich chopishib halok
boʻldi. Uning koʻpchilik navkarlari Sulton Husayn Boyqaroning
bahodirligiga tan berdilar. Ular ham aslida Abusayid va qoraquyunli Jahonshoh zulmidan qochib yurgan sipohilar ekan.Husayn
Boyqaro bu mustabid shohlarga qarshi kuch to“playotgani ma'lum
boʻlgach, Bobo Hasanning tirik qolgan mingdan ortiq beku
navkarlari Husayn Boyqaro xizmatiga oʻtdilar.

Shundan oldin Astrobodni Jahonshoh bosib olgan va Husaynbek degan togʻasini bu yerga hokim qilib qoʻygan edi. Shohruh
Mirzo va Abulqosim Bobur zamonlarida tinch va farovon yashagan astrobodliklar qora quyunli Husaynbekning jabru zulmidan
bezor boʻlib, botir bir najotkorga umid bogʻlab turgan edilar.

Qoraquyunlilarni gʻaflatda qoldirib, Astrobodga tong saharda
toʻsatdan qoʻshin tortib kirgan Husayn Boyqaroga shaharning
botir yigitlari yordam berdilar. Qoraquyunlilar qoʻshinining
jang maydoniga chiqqan qismi qirib tashlandi. Tirik qolganlari
shaharni tashlab qochdilar.

Katta oq choʻgirma kiygan ellik yoshlik semiz Husaynbekning oʻzi asir tushdi.

Uning jabru jafosidan va axloqsizliklaridan qahru gʻazabga
to`lgan astrobodliklar Husaynbekni ayovsiz jazolashni talab
qildilar.

Boyqaroning farmoni bilan zolim Husaynbek dorga osib
oʻldirildi.

Astrobodliklar bu dovyurak, yosh temuriyzodani adolatli
hukmdor sifatida tan oldilar.

Buning xabari sharqu gʻarbga yashin tezligida tarqaldi. Jurjon tomonlarda Abusayidga qarshi jangga tayyorlanayotgan Jahonshoh Astrobodday muhim shahar yana temuriylar qoʻliga
oʻtib ketganidan choʻchidi.

Agar Abusayid Husayn Boyqaro bilan ittifoq tuzsa ularga
bas kelolmasligini sezib qoldi.

Hirotdagi Abusayid ham Jahonshohni oʻzining eng xatarli dushmani deb bilardi. Husayn Boyqaroning Astrobod



ni shunday kuchli dushmandan tortib olganligi qoraquyunlilar oldida Abusayidning ham mushkulini oson qila boshladi.

Jahonshoh Jurjondan Hirotga elchi yuborib, sulh tuzishni taklif qildi. Bu sulhning shartlaridan biri— Jahonshohning
Hirotga kelib qadamjolarni, jumladan, Shohruh Mirzo birinchi marta dafn etilgan, keyin Gavharshod begimning qabri
qoʻyilgan maqbarani ziyorat qilishiga sharoit yaratish haqida
edi.

Abusayid bu shartga ich-ichidan qarshi boʻlsa ham, lekin
Turonda, Toshkent va Shohruhiyada isyonlar boʻlayotgani, isyonchilarga Sig'noq tomondan Abulxayrxon koʻmak berayotgani uni qattiq xavotirga solmoqda edi. Jahonshoh bilan sulh
tuzib, gʻarbiy chegaralarni tinchitgandan soʻng Abusayid Sirdaryo boʻylariga ot surmoqchi va u yerdagi xavf-xatarni tezroq
bartaraf etmoqchi edi. Shu vaziyatda Husayn Boyqaroning Astrobodda erishgan g`alabasidan Jahonshoh bilan sulh tuzishda
foydalanish Abusayidning manfaatiga mos kelib qoldi. Husayn
Boyqaroga dushmanlik kayfiyatida yurgan bu ayyor odam birdan
saroyga Abdurazzoq Samarqandiyni chaqirtirdi.

— Astrobodga, Husayn Boyqaroga bizdan elchi boʻlib borsangiz, — degan taklifni qildi.

Mavlono bilan Abusayid bundan toʻrt yil avval Abulqosim
Bobur Samarqandga qoʻshin tortib borganda tanishgan edi.
Mavlononing elchilik qobiliyati borligini, Shohruh Mirzo uni
bir vaqtlar Hindistonga elchi qilib yuborgani bejiz bo`lmaganini
Abusayid oʻshanda sezgan edi.

Mavlono Abdurazzoq bahaybat hukmdorning bu taklifini
oʻrnidan turib, ta'zim bilan qabul qildi.

— Olampanoh, sizdek podshohi a'zamning ishonchu inoyati
faqirga toji sar boʻlsin!

— Shart shuki, — dedi Abusayid, — Siz Astrobodga borgan kundan boshlab Husayn Boyqaro bizni Astrobodning oliy
hukmdori deb tan olmogʻi kerak. Nomimizni xutbaga qoʻshib
oʻqitsin! Toki bu yangilik Jurjondagi Jahonshohning qulogʻiga
ham yetib borsin!

— Bu farmoningiz, inshoolloh, soʻzsiz ado etilur.




— Boyqaroga yaxshi sovgʻalar elting. Devonxonaga buyurgaymen, ot-ulov, sarupo, ulufa! hammasini Sizga tayyorlab
berurlar. Qoʻriqchi navkarlar ham boʻlur.

— Hamrohlikka yana bir yordamchi olsam... Husayn
Boyqaroning bahodirligi bilan birga shoirligi ham bor. Alisher
Navoiy degan shoir doʻsti hozir Hirotda. Birga borsa, farmoni
oliyni tezroq amalga oshirishga yordam bergay.

Abusayid xufiyalar ma'lumotida Alisher Navoiy nomi bir
necha marta uchraganini esladi. Qovogʻini solib:

— Bu shoiringiz Gavharshod begim madrasasiga koʻp borar emish. Bizni gʻiybat qiladigan mudarrisu tolibi ilmlar orasida yurarmish.

— Olampanoh, oʻn yetti yashar bu yigitning nufuzi baland.
Uni yomon ta'sirlardan uzoqroqqa olib ketganimiz ma'qul
emasmi? Ehtimol, u ham Boyqaro kabi kelgusida sizga naf
keltirgay?

— Men shoirlardan naf kutmagaymen! Lekin birga olib borsangiz, ishimizga zarari tegmaydirgan boʻlsin!

— Bunisiga faqir kafilmen!

Abusayid avvalgi podsholar xizmatida boʻlgan badavlat
odamlarning uyidan oltinu javohir qidirib, tintuvlar oʻtkazmoqda edi. Alisherbekning homiysi Hasan Ardasher bir vaqtlar Ulugʻbekning inisi Boysunqur Mirzo xizmatida boʻlganda
kattagina mulk, yer-suv va boylik orttirgan kishilardan edi.
Abusayidning odamlari uning uyini tintib, bor boyligi — hovlijoyini tortib olganlaridan keyin mavlono uzoq qishloqdagi
qarindoshlarinikiga ketib qolgan edi.

Alisherbek homiysi Hasan Ardasherni topolmay Hirotda juda
qiynalib qolgan, soʻng Mashhadga ketgan, Gavharshod begim
qurdirgan madrasaning bir hujrasida juda ogʻir hayot kechirib,
kasal boʻlib qolgan edi. Uning toleyiga mashhur Pahlavon Muhammad ham shu paytda Mashhadda ekan.

Alisher Navoiyni yoshlikdan biladigan, uning she'rlarini
suyib yod aytib yuradigan Pahlavon Muhammad sherozlik bir
hakimni chaqirib kelib, Alisherbekni davolatdi. Oʻn sakkiz

! Maosh va yoʻl xarajatlarining mablag£i.




yashar yigit muolaja va doʻstining g“amxo`ʻrligi bilan tez oyoqqa turdi. Uning Mashhadda yozgan yangi gʻazallariga Pahlavon
Muhammad kuy bastalab, zoʻr iste'dod bilan ijro eta boshladi.
Dugoh, Segoh, Chorgoh kabi mashhur kuylarni kashf etgan
Pahlavon Muhammad Navoiy gʻazallarini oʻz kuylari va ijrosi
orqali Mashhadda ham targʻib qilmoqda edi. Sogʻayib ketgan
Alisher Navoiy Husayn Boyqaroning Astrobodda katta gʻalabaga
erishganini eshitib behad suyundi. Madrasada tahsil olayotgani
uchun qizgʻin oʻtayotgan dars mashgʻulotlarini tashlab ketolmadi, doʻstini maktub orqali tabrikladi. Soʻnggi yozgan
g'azallaridan bir nechtasini maktubga qoʻshib yubordi.

Madrasa mashgʻulotlari tugab, ta'til boshlanganda Alisher
Navoiy Hirotga qaytgan edi. Ana shu paytda Mavlono Abdurazzoq Samarqandiy uni Astrobodga birga borishga taklif qildi. Bu
taklif Alisherbekni taqdirning kutilmagan in'omidek quvontirdi.

Lekin yoʻlda borayotganlarida Sulton Abusayidning Husayn
Boyqaroga qoʻygan qattiq talabini eshitib, Alisherbek xavotirga
tushdi:

— Astrobodda ham Abusayid nomiga xutba oʻ`qilsa, Husayn
Boyqaro uning qaramogʻiga oʻtib, tuzogʻiga tushib qolmasmikin,
mavlono? Bu odam hiyla-yu nayrangga qanchalik usta ekanini amalda
koʻrdik-ku. Rahmatlik Sulton Ibrohim Jahonshohga qarshi kurashda
Abusayid bilan ittifoq tuzib qanday aldangani yodingizdami?

— Lekin bu gal vaziyat boshqacha, Alisherbek. Agar Husayn
Boyqaro Sulton Abusayid qalamraviga otmasa, ikki yoqlama
xatar orasida qolgay, Jurjonda Jahonshoh payt poylab turibdir.
Husayn Boyqaro uning Astrobodda hokim boʻlgan togʻasini
dorga osdirmishdir. Agar Husayn Boyqaro bilan Abusayidning
orasi buzilsa, Jahonshoh katta qoʻshin bilan Astrobodga hujum
qilishi aniq. Undan koʻra vaqtincha boʻlsa ham Abusayid qalamraviga oʻtib, Jahonshoh tajovuzidan saqlanish maqsadga muvofiqroq emasmi, Alisherbek?

— «Vaqtincha» degan soʻzingiz menga asosli tuyuldi, mavlono!

Astrobodda Husayn Boyqaro doʻsti Alisherbek bilan mavlono Abdurazzoqni quchoq ochib kutib oldi. Ammo xutbani
Abusayid nomiga o`qitishdan oldin u ham koʻp ikkilandi.




Alisherbek doʻstining kayfiyatiga mos keladigan bir qit'a oʻqib
berdi:

Jahon ganjiga shoh erur ajdaho
Ki o'tlar sochar qahri hangomida.
Aning komi! bilan tirilmoh erur
Maosh aylamoq ajdaho komida.

Husayn Boyqaro doʻstining nafis oʻxshatishlaridan zavqi
kelib:

— Lutf qildingiz, Alisherbek! — dedi. — Chindan ham,
Abusayid jahon ganjlariga ajdaho kabi ogʻiz ochib, oʻtlar sochib turibdir. Uning qalamraviga o“tmoq — ajdaho sochgan oʻt
bilan oʻynashib, uning ogʻzidan maosh olmoq kabi xatarlidir!

— Ammo Alisherbek boshqa bir ma'noni ham chiroyli qilib
ifoda etmishlar! — deb e'tiroz qildi mavlono Abdurazzoq.

— Ya'ni? — soʻradi Husayn Boyqaro.

— Kom, ya'ni maqsad omon qolmoqdir. Buning uchun
agar zarur boʻlsa ajdaho ogʻzida maosh aylamoqqa ham jur'at
eta bilmoq kerak! Hozir vaziyat bizdan ana shunday jasorat
talab qilmoqda.

Mavlono Abdurazzoq Abusayid nomidan elchilik qilish bilan oʻzi ham ajdaho ogʻzidan maosh olishga majbur boʻlayotganini «bizdan» degan soʻz orqali bildirdi va ikki doʻst bilan
yakdil ekaniga ishora qildi.

— Siz haqsiz, mavlono! — dedi Husayn Boyqaro.— Tavakkal qilmoqdan oʻzga chora yoʻq.

Shundan keyin juma kuni Astrobodning katta masjidida Sulton Abusayidning nomi xutbaga qoʻshib oʻqildi. Jurjondagi Jahonshohning hujumidan saqlanish uchun Astrobodni Abusayid
qalamraviga oʻtkazish zarur boʻlganini, shahar ixtiyori Husayn
Boyqaroga berilganini xatib machitga yigʻilgan namozxonlarga
e'lon qildi.

! «Kom» soʻzi ikki ma'noda soʻz oʻyini tarzida ishaltiladi. Birinchisida «kom» — maqsad, niyat. «Komonlik» ham shu ma'nodan olingan.
«Kom»ning ikkinchi ma'nosi — ogʻiz boʻshligʻi. Bu yerda ajdaho ogʻzi,
halqumi nazarda tutiladi.




Qoidaga binoan, Husayn Boyqaro Abusayid elchisiga sarupo
kiydirib, podshoning oʻziga qimmatbaho sovgʻalar va «sochqi»
deb ataladigan oltin pullar joʻnatishi zarur edi. Bu sovgʻalar
va oltinlarni Husayn Boyqaro tomonidan Hirotga elchi qilib
joʻnatilgan nufuzli bir moʻysafid olib ketdi.

Abdurazzoq Samarqandiy oʻz elchilik vazifasini bajarib qaytgani Abusayidni mamnun qildi. U Husayn Boyqaro yuborgan
elchini sovgʻa-salomlari bilan xush qabul qilganday boʻldi.

Lekin Abusayidning dilida Husayn Boyqaroga nisbatan qandaydir bir ishonchsizlikmi, kekmi hamon saqlanib turganini
mavlono Abdurazzoq uning gap-soʻ`zlaridan va keyingi muomalasidan sezdi.

Sulton Abusayid Jahonshoh bilan sulh tuzib, gʻarbiy chegaralarni tinchitgandan keyin Astrobodni Husayn Boyqarodan
tortib olish harakatiga tushdi.

Abusayidning Muhammad Mushtoq degan amiri Astrobod
viloyatining qulfi-kaliti hisoblangan eng muhim tumanlardan
biriga — Biyorjumand shahriga tajovuz qildi. Shahar himoyachilari Muhammad Mushtoq qoʻshinini tor-mor qilib, oʻzini
asir oladilar va Husayn Boyqaro huzuriga joʻnatadilar.

Husayn Boyqaro Abusayid bilan orani buzmaslik uchun
Muhammad Mushtoqning qonidan kechdi. Mushtoqning yoniga oʻzining eng ishongan odamlaridan biri — Sayidbek
Koʻkaldoshni qoʻshdi. Uni qimmatbaho sovgʻa-salomlar bilan
Hirotga Abusayid saroyiga elchi qilib joʻnatdi.

Biroq Muhammad Mushtoqning sharmandalarcha magʻlub
boʻlgani va Husayn Boyqaroga asir tushgani Sulton Abusayidning alamini keltirdi. U alamini o“z mulozimidan olish oʻrniga, Husayn Boyqaro yuborgan elchidan oldi. Begunoh Sayidbek Koʻ`kaldoshga zahrini sochdi:

— Husayn Boyqaro podshoh boʻlmoqchimi, seni menga
elchi qilib yuboribdi?!

— A'lohazrat, Husayn Boyqaro sizni podshoh deb tan
olganlar, nomingizni xutbaga qoʻshib o“qitmoqdalar. Sizga atab
sovgʻa-salom, sochqi yubordilar!

— Kerak emas sovg£ʻasi! Jallod!

— Hazratim, elchiga oʻlim yoʻq deydilar-ku!




— Sen elchi emassen, dushmanimning josusisen! Mendan
sir olgani kelgansen! Jallod, buni olib borib boshini kes!

Husayn Boyqaroning eng sodiq amirlaridan biri — Sayidbek Ko`kaldoshning oʻldirilishi ikki orada urush chiqishiga sabab
boʻldi. Husayn Boyqaroning botir yigitlari Abusayidning
Sabzavor va Nishopurdagi qoʻshinlariga qattiq zarbalar berdi.
Bundan g`azablangan Abusayid oʻn besh ming kishilik ulkan
lashkar toʻplab, Astrobodga hujum qildi.

Husayn Boyqaroning qoʻshini uch mingdan oshmas edi.
Uning bir qism amirlari Sulton Abusayidga bas kelolmasliklarini sezib, kechasi jang arafasida oʻrdagohni tashlab qochdilar.

Husayn Boyqaro siyraklashib qolgan qoʻshinini halokatdan
saqlab qolish uchun Astrobodni tashlab chiqdi va Amudaryo
boʻylariga chekindi.

Sulton Abusayid Astrobodni jangsiz egallagach, ikkinchi
oʻgʻli sakkiz yoshli Mahmud Mirzoni bek atkasi Husravshoh
bilan bu muhim shaharga hokim qilib tayinladi.

Oradan koʻp oʻtmay Turonda Abusayid qoʻyib ketgan amirlar zulmiga qarshi isyonlar boshlandi. Binokent, Toshkent va
Sayram shaharlari ilgari Ulug“bekning nevarasi Muhammad
Joʻqiy Mirzo hokim boʻlgan paytda osuda va barqaror hayot
kechirardi. Abusayid bu shaharlarni Joʻqiy Mirzodan tortib
olib, oʻziga oʻxshagan zolim amirlarni hokim qilib qo`ygandan
keyin aholi ularning jabru jafolariga bardosh berolmay isyon
koʻtardi. Bu isyonga oʻn sakkiz yoshlik Muhammad Joʻqiy boshchilik qildi. U isyonchilar nomidan yordam soʻrab, Turkistonda yashab turgan ammasi Robiya Sulton begimning huzuriga boradi.

Oʻtgan davr ichida Robiya Sulton begim Abulxayrxon saroyida eng nufuzli malikaga aylangan edi. Robiya Sultondan tugʻilgan
ikki oʻgʻil, ayniqsa, ularning toʻngʻichi Koʻchkinchixon oʻzining
iqtidori, bilimi va odobi bilan xonning boshqa oʻgʻillaridan ustun turar va suyukli farzand hisoblanardi.

Oldinroqqa ketib aytish joizki, keyinchalik Koʻchkinchixon
Abulxayrxon nasliga obro“ keltiradi, Shayboniyxon o`lganidan
keyin yigirma yilga yaqin taxtda oʻltirib, davlatni boshqaradi.




Robiya Sulton begim oʻgʻlining dilida ona tomondan bobokaloni Amir Temurga nisbatan teran hurmat uygʻotgan boʻladi.
Koʻchkinchixon xonlik qilgan yillarida Yazdiy «Zafarnoma»sini
birinchi boʻlib oʻzbek tiliga tarjima qildiradi.!

Yassi shahrida turib, suyukli momosi Gavharshod begimning Abusayid tomonidan qatl etilganini eshitgan Robiya begim
bu zolimga qarshi isyon koʻtargan turonliklarni qoʻllab-quvvatladi. Begimning vositachiligida Abulxayrxon Joʻqiy Mirzoga
Boʻrka Sulton boshchiligidagi katta bir qoʻshinni yordamga
yubordi. Bu qoʻshin Karmana yaqinida Abusayidning askarlari
bilan jangga kirib, ularni tor-mor qildi. Shundan keyin Boʻrka
Sulton Shohruhiya, Toshkent va Sayramga Abusayid tomonidan qoʻyilgan hokimlarni quvib yuborishda Muhammad Joʻ`qiy
Mirzoga yordam beradi. Shu ketishda Joʻqiy Mirzo Samarqandni ham Abusayiddan tortib olishi mumkin edi. Chunki Abulxayrxon endi Abusayidga emas, Joʻqiy Mirzoga yordam Беrayotgani bejiz emas edi.

Uzoqni koʻzlab ish olib borayotgan Abulxayrxon temuriylarni muttasil bir-birlari bilan urushtirib, butunlay zaiflashtirishni istar, shundan keyin Turon va Xurosonda chingiziylar
hokimiyatini qayta tiklash xonning oʻziga boʻlmasa, kelajak avlodlariga nasib etishini oʻylardi.

Biroq hozirgi fursatda Abusayidning Hirotni ham qoʻlga kiritib, tobora kuchayib borayotgani Abulxayrxonning manfaatiga
zid edi. Bu temuriyzodaning kuchini sindirish uchun ham
Abulxayrxonning odamlari Turonning oʻzlariga yaqin viloyatlarida koʻtarilayotgan isyon olovlarini tobora alangalantirishdan manfaatdor edilar.

Hirotdan shosha-pisha Sirdaryo boʻylariga yetib kelgan Abusayid Shohruhiyada koʻtarilgan isyonni bir yilgacha bostirolmadi.
Shahar qamalda qolib, odamlar ochdan oʻla boshladi.

Shundan keyin ular Abusayidning piri-komili Xoʻja Ahrorga murojaat qildilar.

! Iste'dodli adib Muqammad Ali qalamiga mansub boʻlgan bu tarjima hanuzgacha oʻz ahamiyatini yo“qotmay keladi, hamon maroq bilan
oʻqiladi.




— Agar Sulton Abusayid Qur'oni karimni oʻrtaga qoʻyib, barcha
isyonchilarning gunohidan kechishga qasamyod qilsalar, biz isyonni
toʻxtatib, darvozalarni podshohga ochib bergaymiz! — dedilar.

Oq xachir minib yuradigan Xoʻja Ahror Abusayid huzuriga
bordi. Abusayid oʻzini shuncha qiynagan isyonchilarning gunohidan kechishni istamas edi.

Lekin Xurosondan kelgan chopar Husayn Boyqaro Astrobodni qaytadan bosib olgani, Shahzoda Mahmud Hirotga chekingani, bu shahar ham qamalda qolayotgani toʻgʻrisida tahlikali xabar keltirdi. Ikki tomonlama isyon olovi orasida qolgan
Abusayid endi Xoʻja Ahror valiy orqali qoʻyilgan shartni qabul
qilishga majbur boʻldi.

Shohruhiya, Toshkent va Sayramlar qaytadan Abusayid
qalamraviga oʻtgandan keyin bu odam baribir qasamyodini
buzdi. Isyonchilarga bosh boʻlgan Jo“qiy Mirzoga Hirotda katta
lavozim berishni va'da qilib, olib keldi-yu, Ixtiyoriddin qal'asiga
qamatdi. Boshqa tashvishlardan boʻshagandan keyin Abusayid
uni qamoqda qatl ettirdi.

Alisher Navoiy oʻz she'rida ajdahoga oʻxshatgan Abusayid
bilan olishish naqadar xatarli ekanini Husayn Boyqaro ham
bilib qolgan edi. Lekin el-yurt bu hukmdorning shafqatsizliklaridan nihoyatda toʻyib ketgan edi. Badnafs amaldorlardan
ba'zilari musodara qilingan oltinu javohirlarning bir qismini
xazinaga topshirmay, oʻz uylariga olib borib yashirgan ekanlar.
Abusayidning tintuvchilari xufiyalar yordamida bu yashirilgan
boyliklarni ham topib oladilar. Shundan soʻng Abusayid oʻz
amaldorlaridan Shayx Ahmad deganning terisini tiriklay shildirdi.
Xoʻja Muziddin degan amirni qaynab turgan doshqozonga tiriklay tashlab oʻldirtirdi.

Bu amaldorlarning qarindosh-urugʻlari ham Abusayidning
xundor dushmaniga aylandilar va Astrobodga qaytib kelgan
Sulton Husayn Boyqaro askarlari safiga qoʻshildilar.

Abusayidning yosh oʻgʻli Mahmud Mirzo va uning otaligʻi
Xusravshoh Hirotga qochib borib, qoʻrgʻonni ichkaridan bekitib
olgan edilar. Husayn Boyqaro tavakkal qilib, Hirotga bostirib
borayotganda Nishopur, Sabzavor va Mashhad shaharlari ham
uning tomoniga oʻtdi.




Mashhadda Gavharshod begim madrasasida tahsil olayotgan
Alisher Navoiy doʻstining yangi gʻalabasidan ruhlanib, uning
qoʻshini bilan birga Hirotga bormoqchi boʻldi.

— Lekin Turondan biz uchun noxush xabarlar keldi, Alisherbek, — dedi Husayn Boyqaro. — Sulton Abusayid Joʻqiy
Mirzo isyonini bostirib, Xurosonga ot choptirib kelayotgan
emish. Sizni bu xatarli yogʻiyga ro“baro“ qilgim kelmaydir.

— Ammo oʻzingiz uning behisob lashkari bilan qanday
olishgaysiz? Balki yana kuch yigʻ“mogʻingiz lozimdir, amirzodam?

— Men uchun xavotir boʻlmang. Men tavakkal qilishga
oʻrganganmen. Chunki ilohiy qudratga ishonurmen. Bir gʻazal
bitdim. Shundan ikki baytini sizga aytay:

Gal olmasa aning' amri
falak bu sur'at ila
O'z-o'zidan harakat
ayla olmagay aslo.
Husayniy, o'lsa sarosar
gunohu jurm? neg'am
Chunki doʻst lutfining
umidi bor, basdur ango.

Alisherbek vazn va qofiya andak sayqalga muhtoj janrligini
sezdi, ammo mazmundagi mardona ruh va doʻstiga ishonch
unga zavq berdi. Qilich chopib, oʻlim bilan olishib yurgan
yigitning shunday shoirona kayfiyat bilan osmondagi ilohiy
qudratga va yerdagi doʻstiga suyanib qalam tebratgani uning
qalbini iliq bir mehrga toʻldirdi:

— Amirzodam, shunday ajoyib satrlarni bitganingiz uchun
ham men sizning Shoh Sultoni G“oziy, Saodat axtari”, el-yurt
najotkori bo`lishingizni parvardigordan iltijo qilurmen!

— Tashakkur doʻstim! Madrasada men uchun ham tahsil
oling. Bor ilmingizni kelgusida birga baham koʻrgaymiz.

! «Aning» bu yerda ilohiy qudratni bildiradi.
2? Jurm — jazo, xatar.
3 Axtar — yulduz.




— Ilohim oʻsha kunlarga xudo bizni etkazsin! Ular quchoqlashib xayrlashdilar.

Yigirma yoshlik Husayn Boyqaro Abusayidning Xuroson
shaharlariga hokim qilib ketgan Sayid Murod va Asil Arg“un
degan amirlarini ta'qib etib, Hirotning Bogʻi Zogʻoniga yetib
bordi.

Bir vaqtlar Shohruh Mirzoning taxti turgan bu bogʻda bir
oy turdi. Hirot qal'asini egallash uchun qayta-qayta jang qildi.
Ichkarida uning gʻolib chiqishini kutib yotganlar koʻp edi.

Ammo qoʻrgʻonning har to`rtala darvozasini Abusayidning
ikki mingdan ortiq beku navkarlari qoʻriqlab turar, mustahkam
qal'aga kirib borishning boshqa hech yoʻli yoʻq edi.

Asad oyi oʻtib, sunbula kirdi. Qamal davom etmoqda edi.
Mezon oyi boshlanganda Amudaryo tomondan Abusayid oʻttiz
ming qoʻshin bilan balo-qazoday Hirotga yaqinlashib kelayotgani ma'lum boʻldi.

Husayn Boyqaroning toʻrt ming askarini Abusayidday tajribali sarkardaning oʻttiz ming kishilik ulkan qoʻshini yoʻq qilib
yuborishi mumkin edi.

Shuni sezgan Husayn Boyqaro Bogʻi Zogʻonni jangsiz tashlab chiqdi va Astrobodga chekindi.

Gʻazab otiga mingan Abusayid Hirotda koʻp toʻxtamay,
Husayn Boyqaroni ta'qib etib, Astrobodga hujum qildi.

Husayn Boyqaro qoʻrgʻonda qolgan qoʻshinlarini ham yoniga olib, Amudaryo tomonga chekindi. Abusayid Astrobodni
egallagach, amir Sherhoji bilan Ahmadyor degan bekning
ixtiyoriga o`n ming qoʻshin berdi:

— Boyqaroni osmonga chiqsa oyogʻidan tortib olib kelinglar! — deb buyurdi. — Men bu joʻjaxo“rozni Samarqandda bir
marta hibsdan boʻshatib xato qilgan ekanmen. Endi uni yaganalab yulib tashlamaguncha tinchimaydiganga oʻxshaymen! Yo
tirigi, yo oʻligi topilmaguncha qaytib kelmanglar!

Qoraqum sahrosida, Amudaryo boʻylarida Sherhoji va Ahmadyorning qoʻshini Husayn Boyqaroni quvib yetib, bir necha
marta qurshovga oldi. Boyqaroning askarlaridan anchasi halok
boʻldi, katta bir qismi ta'qib etuvchilardan qochib, turli tomonga tarqab ketdi. Uning yonida qolgan uch yuztacha botir




yigitlari Husayn Boyqaroni oʻrtaga olib, yov qurshovini qoʻlda
qurol bilan yorib oʻtdilar.

Zirhli kiyim kiygan Boyqaroning oʻzi yov halqasini yorib
oʻtishda eng koʻp qilich chopgan bahodirlarning birinchisi
boʻldi.

Abusayid Xorazmga hokim qilib tayinlagan amaldor oʻzining
zolimligi bilan xalqni bezor qilgan edi. Husayn Boyqaro xivaliklarning yordamida bu hokimni daf qilib, bir qancha vaqt
Xorazmda elboshi boʻlib turdi.

Ammo qoʻli uzun Abusayid Xorazmga ham oʻz qoʻshinlarini
yuborib, Husayn Boyqaroni ta'qib qilishni davom ettirdi.

Bir necha yil choʻli-biyobonlarda lomakon boʻlib quvgʻinda
yurgan Husayn Boyqaro milodiy 1468-yilda Turkistonga,
Ulugʻbek Mirzoning qizi Robiya Sulton begim huzuriga bordi.

Abusayid bilan mardona olishib yurgan oʻttiz yoshlik alpqomat Husayn Boyqaroni Robiya Sulton begim e'zoz bilan qarshi
oldi. Abulxayrxon oʻrnidan turolmay kasal boʻlib yotgan ekan.
Xon sal oʻziga kelganda Robiya begimning tavsiyasi bilan Husayn
Boyqaroni qabul qildi va uning Abusayidga qarshi kurashiga
yordam berishini aytdi. Lekin uning va'dasi amalga oshguncha
boʻlmay Abulxayrxon vafot etdi.

Xonning oʻlimidan keyin uning saroyida ham taxt talashishlari
boshlandi. Robiya Sulton begim oʻz tashvishidan ortmay qoldi.
Begim Husayn Boyqaro bilan xayrlashar ekan:

— Endi sizga parvardigorning oʻzi yordam bermasa, bandalarining ilkidan hech narsa kelmay qoldi, — dedi.

Alisher Navoiy va Husayn Boyqaro Mashhadda xayrlashganlaridan keyin yetti-sakkiz yilgacha bir-birlarini koʻrishga muyassar boʻlmadilar. Yigirma bilan oʻttiz yosh oraligʻida yigitlikning avji gullagan bahor paytida ikkovi ham quvgʻinda, sarson-sargardonlikda qish qahratonini eslatadigan eng og£ʻir
kunlarni boshdan kechirdilar.

Turonda isyonlar bostirilgandan keyin koʻngli bir qadar
tinchigan Sulton Abusayid Samarqand ixtiyorini katta oʻgʻli
Ahmad Mirzoga va murshidi Xoʻja Ahrorga berib, poytaxtni
Hirotga koʻchirdi. Uning Xurosondagi eng ashaddiy raqibi
Husayn Boyqaro boʻlib qolgan edi. Milodiy 1464-yilda Husayn




Boyqaro Xorazm tomonlardan qoʻshin tortib kelib, Abusayidning Niso, Mashhad, Obivard viloyatlaridagi qoʻriqchi askarlarini magʻlub qilgan, Turshiz viloyatida oʻziga tarafdorlar topib,
bir qancha vaqt hukmron boʻlib turgan edi. Abusayid yana katta
qoʻshin toʻplab borib, uni Amudaryodan nariga — Qizilqum
sahrosiga oʻtib ketguncha ta'qib etdi.

Husayn Boyqaroning qaytib kelishini kutib yurgan tarafdorlari Hirotda ham oz emas edi. Ayniqsa Feruza begim Hirotda erta-yu kech oʻgʻlining yoʻliga koʻz tikib yashayotgani
Abusayidga xufiyalar axborotidan ma'lum boʻldi. Shundan
keyin Feruza begimning temuriy ota-bobolaridan meros olgan kattagina hovli-joyi, mol-mulki Abusayid tomonidan
musodara qilindi. Hatto begimning sandiqlarida bor bisoti va
taqinchoqlari ham tortib olinib, Abusayid xazinasiga eltib
topshirildi.

Feruza begim yigʻlay-yig“lay Marvdagi kelini Beka
begimning oldiga ketdi. Beka begim Husayn Boyqarodan bir
oʻgʻil koʻrgan, otini Badiuzzamon Mirzo qoʻyishgan edi.
Mashhur Sulton Sanjariylar avlodidan boʻlgan Beka begimni otasining ixlosmandlari Marv yaqinidagi bir qishloqda
Abusayid qatagʻonlaridan yashirib saqlamoqda edilar. Endi
ularning yoniga quvgʻinda yurgan Feruza begim ham kelib
qoʻshildi.

HIROTGA SIG“MAGAN DAHO

Alisher Navoiy Mashhadda Gavharshod begim nomidagi
madrasani tugatgach, Hirotga onasini va Feruza begimni koʻrgali
keldi. Ne koʻz bilan koʻrsinki, Feruza begimning hovli-joyini
ham Abusayidning amirlaridan biri tortib olgan edi.

Shahar algʻov-dalgʻov, madrasalar bekilgan. Alisherbek tanish-bilishlardan soʻrab, surishtirib, onasining daragini hech
qayerdan topolmadi. Faqat mudarrislardan biri:

—Muhtaram onangiz togʻalaringizning vafot etganini eshitib,
koʻk kiyib yurganlarini ko`rdim, — dedi.

Alisherbek iztirobga tushib:

— Qaysi togʻalarim? — deb soʻradi.




— Nahotki eshitmagan boʻlsangiz? Togʻalaringiz Mirsaid
Qobuliy bilan Muhammad Ali G`aribiylar Husayn Boyqaroning yaqin maslahatchilari emasmidilar?

— Ha, doim birga, musohib doʻst edilar.

— Shuni Sulton Abusayid ham bilar ekan. Yollangan qotillarni yuborib, togʻalaringizni Saraxs yaqinida oʻldiribdirlar.

— E-voh! Bu ne bedodlik!

— Muhtarama onangiz ham ana shu bedodlikka chiday olmay Hirotdan Kobulga, uzoq qarindoshlarinikiga ketgan
boʻlishlari mumkin.

Xonumonidan ayrilgan, yaqin kishilaridan judo boʻlgan yigirma
uch yoshlik Alisherbek Hirotda oʻzini qoʻyadigan joy topolmay qoldi.
Musibat ustiga qoʻshilgan dilsiyohliklarni kimgadir aytib koʻnglini
boʻshatgisi, dardlashgisi keldi. Eng yaqin homiysi Hasan Ardasher
Hirotni butunlay tark etib, uzoq qishloqda yashamoqda edi. Mavlono
Lutfiy to“qson yoshdan oshib vafot etgan, faqat Abdurazzoq
Samarqandiy hali Hirotda deyishdi. U ham davlat ishlaridan
chetlatilgan, roʻzgʻor tebratishda qiynalgandan keyin Hirotdagi
Shohruh Mirzo xonaqosiga shayx boʻlib ishga kirgan ekan.

Alisherbek Shohruh Mirzoni bolaligida koʻrgan, uni eslasa
qalbi ravshan tortar edi. Shuning uchun Shohruh xonaqosiga
borib, Mavlono Abdurazzoqni qidirib topdi.

U ham ozib ketgan, kiyimlari eskirgan, koʻrinishi ma'yus.

Alisherbekni bagʻriga bosib koʻrishdi-yu:

— Togʻalaringiz shahid boʻlibdir, xudo rahmat qilsin, —
deb koʻngil soʻradi.

— Mavlono, men Hirotni taniyolmay qoldim. Shu darajada
shahardan fayz ketgan! Ariqlar suvsiz. Daraxtlar qurigan. Yangi podshohning taxtga chiqqaniga ham oʻn yildan oshdi. Bironta
bogʻ, bironta imorat bunyod etdimi?

— Yoʻq, barcha mablagʻlar urush-yurishga, harbiy xarajatlarga sarflanmoqda. Madaniyat ham, ma'rifat ham tashlandiq
ahvolga tushdi. Shohning oʻzi ham ilmu ma'rifatdan yiroq. Shuning uchun qadrdon shahrimizda sizu bizga munosib ish
topilmaydir.

— Odamlarning oʻzgarib qolganiga hayronmen. Vafo oʻrnini
nizo, saxiylik oʻrnini baxillik, oqibat oʻrnini dushmanlik egal



lab olmishdir. Bir vaqtlar men bilan qadrdon boʻlgan saroy
mulozimlari hozir salomlashgilari kelmaydir. Oʻzlarini mendan
olib qochganlariga taajjubdamen.

— Taajjublanmang, Alisherbek. Hamma odamlar vahm ichida
yashamoqda. Togʻalaringiz Husayn Boyqaroga yaqin maslahatgo“y
boʻlganligi uchun qatl etilmishdir. Siz Husayn Boyqaroga ulardan
ham yaqinroq sirdosh doʻst ekanligingizni biladiganlar bor. Ular
oʻzlarini sizdan olib qochsa, siz ham ulardan uzoqroq yurganingiz
ma'qul.

— Nafaqat ulardan, balki shoh saroyidan ham butunlay
ixlosim qaytgan. Bu haqda faqir bir bayt oʻqib beray:

Navoiy, bilki, shoh ko'ngli
Manga qayd o'lmasa, billah
Agar kavnayiga! xoshok
chog'lik iltifotim bor.

Alisherbek Abusayidning u dunyoyu, bu dunyosini, butun
dabdabasini mol yeydigan xashakka oʻxshatganidan mavlono
Abdurazzoq beixtiyor zavqlanib kuldi. Lekin shu zahoti «bu
hajvni boshqa birov eshitmadimikin?» deb atrofiga xavotirlanib qarab qoʻydi.

Xonaqohda hozir ikkovlaridan boshqa hech kim yoʻq edi.
Shunday boʻlsa ham Abdurazzoq Samarqandiy ovozini pasaytirib
gapirdi:

— Alisherbek, siz ham doʻstingiz Boyqaro kabi mard, dovyurak yigitsiz. Sizning butun botirligingiz ruhingizda, she'riyatingizda.
Shohni ogʻzidan oʻt sochadigan ajdahoga oʻxshatib hajv qilgan
satrlaringiz ham yodimda bor. Ammo bu satrlar shohning qulogʻiga
yetib bormaydi deb kim kafolat bergay? Hozir Hirotda aygʻoqchilaru chaqimchilar koʻpaygan. Siz bu xavfu xatardan uzoqroq keting, buyuk iste'dodingizni asrang!

— Qayoqqa ketay, mavlono?

— Men sizga faqat oʻzim tugʻilib oʻsgan shaharni munosib
koʻrurmen.

— Samarqandnimi?

! Kavnayi — bor dunyosi, shonu shavkati, hatto narigi dunyosi.




— Ha, yana oʻylab koʻring. Shoh saroyi Hirotga koʻchib
kelgandan buyon Samarqand bir qadar tinchib qolgan deb
eshitdim. Mavlono Abdurahmon Jomiy ham hozir Samarqandda
emishlar.

— Men ham koʻpdan buyon Samarqand sayqalini koʻrish
orzusidamen. Lekin kim u yerda menga boshpana berur?

— Men soʻnggi daf'a Samarqandga borganimda janobi Fazlulloh Abullays bilan uchrashgan edim. Behad oliyjanob siymo.
Madrasalari bor.

— Otalari faqih Abullays mening rahmatli otamga qadrdon
edilar.

— Ana shuni Fazlulloh Abullaysga aytsangiz kifoya. Sizga
bir hujra berurlar. Samarqand hokimi Ahmad Hojibek ham
ma'rifatlik siymo, shoirlarni yaxshi koʻrarlar.

— Yaxshi maslahatlaringiz uchun tashakkur, mavlono! Lekin men avval Kobulga borib onamni koʻrmogʻim shart.

— Balki shunday qilsangiz toʻgʻri boʻlar, Alisherbek. Onayizor-a!..

Oʻsha kuni kechasi Alisherbek Hirotda Shohruh Mirzo xonaqosida yotib qoldi. Abdurazzoq Samarqandiy oʻzi yotadigan
ozoda bir xonani unga koʻrpa-toʻshagi bilan berdi-da, uyiga
ketdi.

Yarim kechagacha uxlay olmay o`ʻy-xayolga choʻmgan Alisherbek saharga yaqin uyquga ketdi-yu, gʻalati bir tush koʻrdi.
Baland tepalik ustiga chiqqanda samoviy kiyim kiygan, yuzidan
nur yogʻilgan, oq soqoli kalta qirqilgan bir mo`ysafid uchradi.
Alisherbek unga egilib ta'zim qilar ekan, birdan Shohruh Mirzoning keksalik paytini esladi:

— Assalomu alaykum, Xoqoni said! — deb tizzasini yerga
tirab, sajdaga bosh qoʻydi.

Mo`ysafid uni yerdan turgʻizib, yuziga tikildi-da:

— Men sizni olti yoshingizda koʻrganman, — dedi. — Shoirlar majlisida she'r oʻqib, hammani lol qoldirgan bola siz emasmidingiz? Ismingiz nima edi?

— Ismim Alisher, Xoqoni said.

— Hozir ham she'r yozasizmi?

— Goho mashq qilurmen.




— Qani bir bayt ayting!

— Meni ma'zur tuting, hazratim. Yomonlardan juda bezganman. Bayt shu haqda...

— Mayli, ayting-chi.

Parim bo'lsa, uchib qochsam, ulusdan to qanotim bor.
Qanotim kuysa uchmoqdin yugursam to hayotim bor.

— Ob-bo!.. Yomonlardin shunchalik bezorsiz... Ammo yaxshi odamlar ham bor-ku.

— Bor, hazratim...

— Ularga atagan baytingiz yoʻqmi?

— Nechun boʻlmasun! Mana, hozir...

Odamiy ersang demagil odamiy
Oni kim yo'q xalq g'amidin g'ami.

— Ha, borakallo! Xalq sizni qutqargay! Xalqqa fido boʻlsangiz, sizni boshiga koʻtargay!

Bir vaqt Shohruh Mirzoning qoʻlida oltin soplik durbin
paydo boʻldi. Durbinni Alisherga berib:

— Samarqand tomonga bir qarang! — dedi.

Alisher durbinni shimoli-sharq tomonga toʻgʻrilab qaray
boshladi.

Shohruh Mirzo kuldi:

— Siz Kobul tomonga qarayapsiz-ku.

— Kechirasiz, hazratim, men oʻzim Kobulga onamni izlab
bormoqchi edim.

— Balki onangiz Samarqanddadirlar?

— Bilmadim.

— Siz avval Samarqand tomonga bir qarang. Ha, ana,
durbinda Samarqand minoralari koʻrindimi?

— O! Ulugʻ gumbazni ko`ryapman. Amir Temur maqbarasining gumbazi!

— Ha, topdingiz! Istiqbolingiz ana oʻsha yerdan boshlangay.
Avval shu gumbazni topib boring. Keyin onayizoringizni topgaysiz. Husayn Boyqaro bilan birga boʻling.

Bu gaplardan Alisherbek qattiq hayajonlanib uygʻonib ketdi. Qarasa, tong yorishgan. Xonaqodan chiqib tahorat qildi,




namoz oʻqidi. Koʻrgan tushi oddiy tush emasligini xayolida
Shohruh podshoh aytib turganday boʻldi.

«Mening istiqbolim Samarqanddan boshlansa koshki! Oʻshal
ulugʻvor moviy gumbaz poyiga borganim boʻlsin!» degan qat'iy
qarorga kelib, joynamoz ustidan koʻtarildi.

Lekin Alisherbekning Samarqandga yetib borishi ham oson
boʻlmadi. U oʻzining boshpanasiz azob tortganlarini, yoʻllarda
chekkan mashaqqatlarini Hasan Ardasherga yozgan she'riy maktubida shunday ifodalaydi:

Ne bir hujraki, kom topqay ko'ngil,
Dame anda orom topqay ko'ngil.
Ayni falokatdin oyogʻi yalang
To'ni yo'qidan tani dag“ yalang
Tevrab oyogʻini aning har tikan.
Har tikan ustida muqarrar tikan.

Alisherbek shuncha azobu uqubatlarga bardosh bergani uning
ulugʻ“ maqsadlarga intilgani sababli edi. Buni maktub soʻngida
shunday bayon qiladi:

Urarmen qadam, toki borguncha gom'
Ki bo'lgay muyassar menga ushbu kom
Agar boʻlsa bu yo'lda umrim talaf

Chu bu yo'ldadur ul ham erur sharaf.

Bu masnaviy Hasan Ardasher orqali Hirotning fozil kishilariga
yetib borganda ular Alisherbekning she'riy iste'dodiga va haqiqatni
roʻy-rost koʻrsatishdagi jasoratiga qoyil bo`lishar, bu she'rning eng
yaxshi satrlarini yod olishib, bir-birlariga aytib yurishar edi.

HAYOTDAN QAYTGAN QASOS

Sulton Abusayidning avji yuksalgan paytlarida unga ham qasos
qaytishi mumkinligini hech kim xayoliga keltirmas edi.

Mana, u Amudaryoning chap qirgʻogʻidagi baland bir
tepalikka ot choptirib chiqib bormoqda. Ilk bahor pallasi edi.

! Gom — bu yerda oyoq yetguncha, kuch boricha olgʻa yurmoq




Uning ostidagi qora qashqa bedov tepalikdan boʻy choʻzib
endi ochilgan oltin rang boychechaklarni tuyogʻi bilan majaqlab oʻtdi.

Abusayid Mirzo tepalikning eng baland nuqtasida otini
toʻxtatib, atrofga burgutqarash qilib nazar tashladi. Amudaryoning oʻng qirgʻogʻida Bobotogʻ va Ko`hitang. Ulardan narida qorli
Turkiston tizmasi Pomir va Oloy. Daryoning chap qirgʻogʻida
Kobul tomondan boshlangan va Hirotga qarab pastlab boradigan
bahaybat Hindiqush togʻlari... Bu togʻlar orasida qancha-qancha
vodiylar, soylar, daryolar, shaharu qishloqlar bor. Turonu Xuroson deb atalmish shunday ulkan mintaqalar barcha, tog'u daryolari, vodiy va choʻllari, shaharu qishloqlari bilan Sulton Abusayidning mulkiga aylangan. Shunday katta hududdagi barcha aholi
endi uning hukmiga bo`ysunishi Sulton Abusayidning dilidagi iftixor tuygʻusini toʻldirib toshiradi.

Bir vaqtlar u Samarqand taxti uchun Abdulla Mirzo bilan
olishib yurgan paytlarida bunchalik katta saltanatga ega boʻlishini
xayoliga ham keltirmagan edi.

Shohruh Mirzoning oʻlimidan keyin tirik qolgan temuriylar
orasida Sulton Abusayid eng shijoatli va ishning koʻzini biladigan uddaburon taxt da'vogari boʻlib chiqqanini hozir koʻpchilik
biladi. Ba'zi bir temuriylar «Anushirvoni odildek adolatli podsho boʻlamen» deb, koʻp umrini maktab-madrasalarda
oʻtkazgan, ilmu-ma'rifatga haddan ortiq berilib, harb ishida zaif,
yov bilan olishganda tor-mor boʻlganini Abusayid Mirzo oʻz
tajribasida koʻrdi. Shuning uchun u maktab va madrasalarda oʻqib
yurmadi. Zehni oʻtkir, xotirasi yaxshi boʻlgani uchun xonaki
muallim yordamida xat-savod chiqardi-yu, qolgan butun vaqtini harbiy san'atni egallashga va toju taxt sohibi boʻlishga sarfladi.

Xudoga shukur, taqdir unga qoʻsha-qoʻsha oʻgʻillar berdi.
Sulton Abusayid ularni ham o`ziga oʻxshagan harbiy kishilar
qilib tarbiyalamoqda. Chunki uning e'tiqodi boʻyicha oʻqishyozishlarga ortiqcha berilgan odam gulday nozik boʻlib qoladi.
Davlatni boshqaradigan hukmdor esa toshday qattiq, qilichday keskir boʻlmogʻi kerak.

Katta oʻgʻli Ahmad Mirzo qilichni yaxshi chopadi, ammo
kitob oʻqishni ham, xat yozishni ham bilmaydi. Savodsiz boʻlsa




ham, yonida har qanday kitob va yozuvni oʻqib beradigan
qissaxonlari, munshiylari bor. Farmonmi, maktubmi, boshqa
har qanday yozuv ishini kelishtirib beradigan kotiblar uning
xizmatiga tayyor. Dinu imon ishlarida va Samarqanddagi davlat
idoralarini boshqarishda yosh Ahmad Mirzoga Abusayidning
murshidi Xo`ja Ahror rahnamolik qiladi.

Abusayid Xoʻja Ahrorning maslahatini va duoyu fotihasini
olib qilgan barcha ishlari o'ngidan kelmoqda. Shuning uchun bu
piri komilga Abusayidning e'tiqodi baland, hurmati cheksiz.

Maxsus farmon bilan Xoʻja Ahror egalik qiladigan barcha
hovli-joy, yer-suvlar soliqdan ozod qilingan. Shuni bilgan butun-butun qishloqlarning dehqonlari, suruv-suruv qoʻylarning
egalari oʻz yer-suvlari, mol-hollarini Xoʻja Ahror valiy nomiga
oʻtkazib, ogʻir soliqlardan ozod boʻlmoqdalar. Ulardan faqat
eng yengil soliq hisoblangan va daromadning oʻndan bir qismiga
toʻgʻri keladigan ushr soligʻi olinadi, xolos. Bundan dehqonu
chorvadorlar ham manfaat koʻrmoqda, har tarafdan irmoqlarday oqib kelayotgan nazru-niyoz shaklidagi daromadlardan
eshon hazratlarining boyligi ham daryoday toʻlib oqmoqda.

«Mayli, piri komil boy boʻlsa, mendan mablagʻ“ olmaslar,
balki kerak boʻlganda yordam bergaylar!» — deb, Sulton Abusayid Hoʻja Ahrorga toʻliq erk berib qoʻygan.

Amudaryo boʻyidagi tepalikda ot oʻynatib turgan Sulton
Abusayid xayol koʻzi bilan Toshkentu Sayramlarda, Fargʻ“onayu
Hisorlarda hukmronlik qilayotgan oʻz farzandlarini koʻrib turganday boʻladi.

Xudo uni oila bobida ham kam qilmadi, mashhur xonlar va
beklarning eng koʻhlik qizlariga uylanib, ulardan oʻn bir oʻgʻil
va oʻn toʻrt qiz koʻrdi. Oʻgʻillarining ikkinchisi Mahmud Mirzoga Hisorni, to`rtinchisi Umarshayx Mirzoga Fargʻona vodiysini, beshinchisi Ulug“bek Qobuliyga Kobul va Badaxshonni
berdi. Ularga eng ishongan tajribali amirlarini otaliq qilib tayinladi.

Hozir Abusayidning oʻgʻillari hukmronlik qilayotgan hamma viloyatlar tinchigan. Ularni tashqaridan notinch qilib turadigan Dashti Qipchoq sultonlari Abulxayrxon oʻlgandan
beri oʻzlarining ichki nizolaridan ortmay qolgan. Moʻgʻuliston




xonlaridan Eson Bug`axon bir marta Fargʻona vodiysiga bostirib
kelib, talonchilik qilgan edi. Abusayid uni vodiydan haydab
chiqarib, Sayramdan naridagi Ashparagacha! quvib bordi.
Oʻsha yerda Eson Bugʻaxonni yengib, uning oʻrniga akasi Yunusxonni Moʻgʻulistonga xon qilib joʻnatdi. Oʻzi Yunusxonning singlisiga uylanib, «Koʻragon» unvonini oldi. Keyinchalik Yunusxon bilan aloqalari yaxshilanib, uning uch qiziga
oʻzining uch oʻgʻli — Ahmad, Mahmud va Umarshayx Mirzolarni uylantirdi. Shu tarzda uning oʻgʻillari ham «Koʻragon»
unvoniga sazovor boʻldilar.

Abusayid Mirzoning koʻngli Turonu Xurosonlardan xiyla
tinchigan shu farahli kunlarda uning xayolini koʻproq gʻarbiy
oʻlkalar — bir vaqtlar bobokaloni Amir Temurga tobe boʻlgan,
Shohruh davrida ham temuriylar qalamraviga kirgan Isfaxonu
Tabriz, Sherozu Reylar band qilmoqda.

Insondagi istak va orzularning cheki boʻlmas ekan. Bir vaqtlar Samarqand taxtiga ham qanoat qilib yurgan Sulton Abusayid
shu kunlarda Tabriz va Sherozlarga ham hukmronlik qilish ishtiyoqi bilan yonmoqda.

Hozir u Amudaryo bo`yidagi tepalikda ot ustida turgan paytda
tepalik pastidagi sayhonlikda uning ellik ming kishilik otlig'u
piyoda qoʻshinlari harbiy koʻrikka yigʻilmoqdalar.

Daryoday toʻlqinlangan saflarda behisob dubulgʻalar va
nayzalarning quyosh nurida tovlanishi Abusayidga ulkan bir
daryo mavjlarining jilolanishini eslatadi.

Hayqirib oqqan daryoday qudratli lashkar Abusayidning
irodasiga soʻzsiz boʻysunadi, uning bir ogʻiz farmoni bilan u
istagan tomonga qarab selday oqadi, yoʻlida uchragan har qanday toʻsiqni urib, yiqitib, yanchib oʻtadi.

Shunday lashkari bor podsho jahongir boʻlmasa kim boʻladi?
So`zga usta saroy ahli Sulton Abusayidni «hazrati xilofat panohi», ya'ni ichki ixtiloflar va oʻzaro urushlardan xalqni xalos
qiluvchi najotkor deb ulugʻlaydilar. Turonu Xuroson hozir
chindan ham ichki urushlardan qutuldi. Dashti Qipchoqdan

! Ashpara — ilgari Toroz deb atalgan. Keyin Avliyo ota, Jambul
boʻlgan. Hozir yana Toroz deyiladi.




Kaspiy dengizi boʻyigacha, Sayramdan Kobulgacha hamma
oʻlkalar birlashib, Sulton Abusayid tuzgan markaziy davlat
ixtiyoriga oʻtdi.

Bunga qoʻshni mamlakatlarning havasi kelayotgani shundan bilindiki, Eron tomonlardagi taxt talashishlar, ichki urushlardan bezor boʻlgan oʻn besh ming uylik turkiylashgan moʻgʻul
qavmi Sulton Abusayiddan panoh istab Xuroson va Turonga
koʻchib keldi. Abusayid ularni yaxshi qabul qildi, katta bir
qismini Moʻgʻulistonga Yunusxon ixtiyoriga oʻtkazib yubordi.
Qolganlariga Xurosondan joy topib berdi. Yigitlarini o“z qoʻshini
safiga qabul qildi.

Mana shu koʻchib kelganlarning arzu dodlaridan ma'lum
boʻldiki, Sherozu Tabriz, Isfaxonu Rey aholisi qoraquyunli
amirlarning taxt talashishlaridan nihoyatda bezor boʻlganlar.
Ular Sulton Abusayid kabi ichki parokandalikni bartaraf qiladigan kuchli bir hukmdorga katta ehtiyoj sezmoqdalar.

Gʻarbda ish olib borayotgan xufiyalarning axboroti ham
qoraquyunlilar davlatida ichki nizolar avjiga chiqqanidan dalolat
bermoqda. Bir vaqtlar Xurosonga qoʻshin tortib kelgan Jahonshoh Bagʻdoddagi oʻz oʻgʻli Pirbudoq bilan taxt talashib
urishadi. Ota-bola jangida Pirbudoq magʻlub boʻladi. Badjahl
Jahonshoh oʻz oʻgʻli Pirbudoqni ayovsiz qatl ettiradi.

Bu hodisa unga qarshi norozilikni kuchaytiradi. Ichki nizolardan Jahonshohning Kavkazdagi raqibi Amir Hasanbek
ustalik bilan foydalanadi. Arzirum shahri yaqinida Amir Hasanbek Jahonshohni tor-mor qiladi. Jahonshoh jang maydonidan
bir xachirga minib qochadi, lekin uni quvib yetadilar. Uning
oʻligini togʻda bir archaning tagidan topadilar.

Jahonshohning katta oʻgʻli Husayn Ali Amir Hasanbekdan
qasos olishga intiladi, otasidan qolgan qoʻshinni oʻz atrofiga
toʻplaydi. Lekin Amir Hasanbekni yengishga kuchi yetmaydi.
Shundan keyin Husayn Ali Xurosonga elchi yuborib, Sulton
Abusayidni yordamga chaqiradi.

Sulton Abusayidga keyingi paytda Marv shahrida qishlash
ma'qul tushib qolgan edi. Atrofi keng va tekis choʻl. Ellik ming
kishilik katta qoʻshinning chodir tikib yashashi va harbiy mashqlar
oʻtkazishi uchun qulay.




Harbiy vazir Asliddin Arg“uniy Tabrizdan kelgan elchini
ataylab ulkan qoʻshin qarorgohi orqali olib oʻtdi. Abusayidning naqadar qudratli lashkari borligini koʻrgan elchi uning
saroyiga kirganda, paypaslanib, xushomad yoʻliga oʻtdi: Taxtda
savlat toʻkib oʻltirgan Abusayidga yaqinlashishdan oldin uning
amirlariga bir-bir ta'zim qilib chiqdi. Bu ta'zimlardan terga
botib, taxt qarshisiga borganda tiz choʻkdi-da, Abusayidning
qoʻlini oʻ“pish sharafiga muyassar boʻldi.

Muzokaralar paytida Abusayid elchi orqali Husayn Aliga
bir qancha qattiq shartlar qoʻydi:

— Isfaxon, Qazvin, Sheroz, Qum, Shirvon — bu viloyatlar hammasi hozir qoraquyunlilar itoatidan chiqmishdir. Shundoqmi?

— Shundoq, a'lohazrat!

— Biz shuncha uzoq joydan qoʻshin tortib borsak, jon
berib, jon olib, bu viloyatlarni egallasak, ularni yana qoraquyunlilarga topshirib qaytgaymizmi?

— Mutlaqo undoq emas, a'lohazrat! Amir Temur va Shohruh Mirzo davrida biz ichki urushlardan xalos boʻlib, tinch
yashagan edik. Agar oʻsha zamonlar qaytib kelsa, siz nomlarini aytgan barcha viloyatlarning bosh hukmdori oʻzingiz
boʻlgaysiz. Sizning nomingiz hamma joyda xutbaga qoʻshib
oʻqitilgay. Bu ishga Qora Usmon avlodidan boʻlgan Amir Hasan toʻsiq boʻlib turibdir. Shu toʻsiqni bartaraf etishga yordam
bersangiz, keyin toabad sizga sadoqat saqlagaymiz!

— Xullas, Husayn Ali janoblari bilan tuzadigan bitimimizga mana shu shartlar asos qilib olinsin! — deb Sulton Abusayid
vaziri a'zamga buyurdi.

Husayn Alining elchisi Sulton Abusayidga atab bir nortuya
zoʻrgʻa koʻtaradigan qimmatbaho sovgʻalar olib kelgan edi. Yana
bir tuyaning zarrin popuklar bilan bezatilgan kajavasida goʻzal
cherkes qizi Abusayidga in'om tarzida olib kelingan ekan.

Qirq besh yoshlik Sulton Abusayidning haramida qoʻshaqoʻsha xotinlari boʻlsa ham, sutga chayilganday yuzi toza togʻlik
qiz unga juda yoqib qoldi. Darhol mullalarni chaqirtirib, cherkes
qizni vaqtinchalik xotin-joriya tarzida nikohiga oldi-da, Kavkazga
yurishi arafasida u bilan bir hafta ayshu ishrat qildi.




Bu yurishga juda katta tayyorgarlik koʻrildi. Samarqanddan
oltmish besh yoshlik Xoʻja Ahror Sulton Abusayid taklifi bilan
Marvga keldi. Uni Amudaryodan maxsus kemalarda ehtiyot qilib
olib oʻtdilar.

Marv shahrida Xoʻja Ahror uchun eng koʻrkam bog`lardan
biri ichidagi ikki oshiyonlik naqshinkor koshonasi bilan tayyorlab qoʻyilgan edi. Eshon hazratlari oʻz shogird va muridlari
bilan shu yerga tushib dam olganlaridan keyin uni shahar
tashqarisidagi qoʻshin qarorgohiga taxtiravonda sakkiz yigit
koʻtarib olib bordi.

Sulton Abusayid bosh sarkarda sifatida qoʻshin qarorgohida
ulkan saroparda bilan oʻrab olingan borgoh! va xirgohni? egallagan edi. Saroparda ichi keng, uzunasiga ikki yuz qadam, eniga
yetmish-sakson qadam maydonni oʻz ichiga olardi. Mana shu
maydonda Xoʻja Ahror uchun qimmatbaho yashil movut bilan
yopilgan, ichi ipak matolar bilan sirilgan ulkan bir chodir
tikilgan edi.

Bir kun Sulton Abusayid murshidi uchun oʻz shohona borgohida ziyofat bersa, ikkinchi kun Xoʻja Ahror uni oʻz chodirida
kutib olar, birga namoz oʻqiganlarida murshid oldinda turib
imomlik qilardi.

Sulton Abusayidning atrofida Xoʻja Ahrordan obroʻliroq va
dadilroq odam yoʻq edi. Tinch va farovon hayotga tashna boʻlgan
fozil odamlar samarqandlik Fazlulloh Abullays orqali Xoʻja
Ahrorga arz qilishardi.

— Hazrat eshon podshohga aytsinlar, — deyishardi, —
obodonchilik, bunyodkorik ishlari toʻxtab qoldi. Davlatning
bor mablagʻi urush-yurishlarga, sipohilar yollashga ketmoqda.
Shohruh bilan Ulugʻbek shu yoshda qancha imoratlar qurdirgan
edilar. Sulton Abusayid hazratlari ul zotlarni tan olmasalar,
Sohibqiron bobokalonlari Amur Temurning bunyodkorlik ishlaridan ibrat olsinlar.

Bu gaplar asosli ekanini eshon hazratlari ham dil-dilidan
sezar edi. Shuning uchun peshin namozidan keyin borgohda

! Borgoh — podshoh qabulxonasi.
? Xirgoh— podshoh yashaydigan xos joy.




barra kabobdan yeb, qimiz ichib oʻltirgan paytlarida Iroq
yurishidan gap ochildi-yu, Xoʻja Ahror Abusayidga murojaat
qildi.

— Hazrati xilofat panohi, siz ichki ixtiloflarni bartaraf
qilib, Turonu Xurosonni tinchitdingiz. Bu ishingizga Allohning
marhamati yogʻildi. Sizga xudo shunday ulkan saltanatni inoyat
qildi.

— Bu inoyatga sizning rahnamoligingizda erishdik, pirim!

— Tashakkur, olampanoh. Endi bobokaloningiz Amir Temur kabi yangi bogʻlar, masjidu madrasalar bunyod etadigan
paytingiz keldi. Fuqaro shunga mushtoq.

Dasturxon atrofida oʻltirgan jangovar beklar sergaklanib
qoldilar. Nahotki Xo`ja Ahror valiy podshohni Iroq yurishidan
qaytarmoqchi boʻlsa?

Podshohning ham qoshlari chimirildi:

— Fuqaro yana bir-ikki yil sabr qilsin. Iroq yurishidan keyin
katta qurilishlarni boshlamoqchimiz.

Bu javobdan beklar mamnun boʻlishdi. Xo`ja Ahror Iroq
yurishini toʻxtatib boʻlmasligini sezdi-da, bu toʻgʻrida boshqa
gapirmadi.

— Iloyo yaxshi niyatlarga xudo sizni yetkazsin, hazratim, —
deb qoʻyaqoldi.

Piri komilning yon berganidan dadillangan Sulton Abusayid unga xiyol erkalik ham qildi.

— Bobokalonimiz Amir Temur Iroq tomonlarga yurish
qilganlarida hazrati pirlari Said Baraka ul zoti oliy bilan birga
borgan ekanlar, Hizr kabi Sohibqironning jilovida yurgan ekanlar. Qani endi siz, hazrati eshonimiz, davlatimizning pushti
panohi Iroq yurishida ham bizning yonimizda boʻlsangiz!..

— Pok e'tiqodingiz uchun Alloh sizga yor boʻlsin, Sulton
hazratlari. Bizning Samarqanddan shuncha yoʻl yurib huzuringizga kelganimiz — jilovingizda yurganimiz emasmi?

— Shunday-ku, endi doim siz bilan birga boʻlsak, duoyingizni olsak deymiz-da. Axir oltin olma, duo ol deydilar-ku!

— Hazratim, bizning duolarimiz doim siz bilan birga boʻlur.
Salomatlik imkon bersa siz bilan birga borur edim. Ammo shu
yerga ham zoʻrgʻa yetib keldim.




Shayxulislom Xoʻja Qusuyi Xoʻja Ahrorga yon bosdi:

— Podshohimiz Iroq yurishiga ketganlarida Turonu Xurosonda
osoyishtalikni saqlab turish uchun hazrati eshonning bu yerlarda
boʻlganlari yaxshiroqdir.

— Ha, piri komilimiz urush-yurishlarni emas, sulh tuzishlarni yaxshi koʻradirlar, — deb kulimsiradi Sulton Abusayid.
Shu bilan ikki oradagi iliqlik qayta tiklanganday boʻldi.

— Bu gal ham koʻzlagan maqsadingizga yetib, ulkan zafarlarga erishganingizdan keyin gʻoliblarcha sulh tuzish ishlaringizga
iloyo biz ham ishtirok etaylik! — deb duo qildi Xo`ja Ahror.

— Omin!

— Allohu akbar! — deb bu duoga hamma bir ovozdan
qoʻshildi.

Sulton Abusayidning Iroq! va Ozarbayjon tomonlarga yurishi milodiy 1468-yilning mart oyida boshlandi. Barcha mevali
daraxtlar avji gullagan bahor paytlarida uning ulkan qoʻshini
Kaspiy dengizining janubidagi Jurjon va G`ilonlardan oʻtib,
Bistomga yaqinlashdi.

Koʻpdan beri bunchalik vahimali qoʻshinni koʻrmagan,
oʻzaro urushlarda parchalanib, mayda boʻlaklarga boʻlinib ketgan o`lkalarning hukmdorlari Sulton Abusayid qarshisida sarosimaga tushib, jangsiz taslim boʻla boshladilar.

Abusayid Bistomda ekanida Soriy viloyatining hokimi unga
sadoqat izhor qilib, oʻgʻli va onasini qimmatbaho sovgʻalar
bilan elchi qilib yubordi. Shirvondan, Rustamdordan, Feruzshohdan kelgan elchilar ham biri-biridan ulkan peshkashlar in'om
qilishib, o`z hokimlari nomidan Sulton Abusayidni podsho deb
tan olishdi va nomini xutbaga qoʻshib oʻqita boshlashdi.

Sulton Abusayid va uning beku a'yonlari yangi viloyatlarni
qarshiliksiz, kutganlaridan ham oson qoʻlga kiritayotganlaridan esankiray boshladilar.

Hali eng zoʻr gʻ“animlar oldinda turgan boʻlsa ham, ular
Rey shahrida bir oydan ortiq toʻxtab, kayfu safoga berildilar.

Sulton Abusayid haramiga yangi goʻzallar keltirildi. Ular
ogʻushida vaqt qanday oʻtgani sezilmas edi.

! Hozirgi Eron hududi u zamonlarda Iroq deb atalgan.




Bahor oʻtib, yoz issiqlari boshlandi. Sulton Abusayidning
oʻzi salqin bogʻlarda maishat qilar, ishongan amirlaridan biriga
Isfaxonni, ikkinchisiga Kirmonni, uchinchisiga Sherozni,
to`rtinchisiga Hamadonni, beshinchisiga Qumni «inoyat» qilardi. Bu mashhur viloyatlarda Qora Yusuf avlodlariga boʻysunadigan amirlar hukmronlik qilmoqda edi. Sulton Abusayidning
«inoyat qilishi» — yuqorida aytilgan viloyatlarga qoʻshin tortib
borish va u yerlarni qora quyunli turkman sardorlaridan tortib
olib, Sulton Abusayid hukmi ostiga oʻtkazish degan ma'noni
bildirar edi.

Albatta, yangi egallanayotgan viloyatlardan juda katta o`ljalar
olinar, oltinu javohirlar tuya karvonlariga va usti yopiq aravalarga yuklanib, Sulton Abusayid huzuriga olib kelinar edi. Bu
katta boyliklardan oʻzini yanada qudratliroq his qilayotgan Sulton
Abusayidga oldinda uni kutib turgan eng katta gʻ“animlari ham
kichik koʻrinar, ularni yengish oson tuyulardi.

Sherozdan tortib Yazd va Qumgacha choʻzilgan katta viloyatlarni egallash va ulardan boylik toʻplash yana juda koʻp vaqtni
oldi.

Udumga binoan, oʻlja tushgan boyliklarning beshdan biri
ularni olib kelgan beku amirlarga berilishi kerak edi. Lekin bu
boyliklar shunchalik koʻp ediki, ularning beshdan birini Sulton Abusayid sipohilarga ulashsa, beku navkarlari boyib ketib,
boʻlajak janglarga va ulardan tushadigan oʻljalarga uncha qiziqmay qolishi mumkin edi. «Bosh boʻldim» deb, jonini ayab,
durust jang qilmaydiganlar koʻpayar edi.

Shuning uchun Sulton Abusayid viloyatlardan oqib kelayotgan boyliklarning faqat yuzdan birini beku navkarlarga mukofot tarzida tarqatar, qolganlarini o“z xazinasida qattiq nazorat
ostida saqlar edi.

Abusayidning bu odati sipohilarni zimdan norozi qilardi.
Ular podshohlarining ziqnaligini bir-birlariga shivirlab aytib,
hasrat qiladigan hollari koʻpayib borardi.

Oldinda turgan hayot-mamot olishuvlariga nisbatan ikkinchi,
uchinchi darajali boʻlgan bu ishlar, viloyatlarni amirlarga boʻlib
berish va boylik toʻplash jarayoni juda choʻzilib ketdi. Bu orada
kuz kelib qoldi.




Xuroson bilan Turonning osmoni ochiq yozlariga, quyoshli
kuzlariga oʻrgangan Sulton Abusayid Qora dengiz va Kaspiy dengizi oraligʻidagi oʻlkalarda yoz va kuz juda seryogʻin boʻlishini
endi bildi.

Marvda tuzilgan bitimga binoan, Sulton Abusayid Tabriz
atroflarida Jahonshohning oʻgʻli Husayn Ali bilan uchrashib,
kuchlarini birlashtirishi, so`ng shimoldagi Arzrum va Marandni
egallab olgan Amir Hasanbekka qarshi birgalashib jangga kirishishlari kerak edi.

Tinmay yomgʻir yogʻayotgan va yoʻllar balchiqqa aylanib
ketgan kunlarda Sulton Abusayid havosi sal quruqroq Kalpush
degan joyda toʻxtadi. Uning ishongan amirlaridan Asliddin
Arg`uniy va Jaloliddin Majidlar oʻn ming qoʻshin bilan Tabrizga
bostirib borib, uni egalladilar.

Husayn Ali bundan norozi boʻlib, Sulton Abusayidga elchi
yubordi va Marvda tuzilgan bitimga binoan Tabriz qoraquyunlilar poytaxti boʻlib qolishi kerakligini eslatdi. Sulton Ali Abusayid qoʻshinlarining Tabrizdan chaqirib olinishini iltimos qildi.

Abusayid Husayn Ali elchisiga bu gal sovuqroq muomala
qildi. Tabriz Shohruh Mirzo davrida ham temuriylar davlati
tarkibida boʻlganini aytdi.

— Tabriz machitlarida bizning nomimizga xutba oʻqilsin,
shundan keyin shaharga biz hokim tayinlagaymiz, — dedi. —
Ana undan soʻng ortiqcha qoʻshinni Tabrizdan chaqirib olgaymiz.

Bu javob Sulton Aliga yoqmadi. Ikki orada taranglik paydo
boʻldi. Arzrumda turib, barcha hodisalarni sergaklik bilan kuzatayotgan Amir Hasanbek ittifoqdoshlar orasiga tushgan sovuqchilikni yanada kuchaytirish harakatiga tushdi.

Sulton Abusayid hech kutmagan bir paytda uning qarorgohiga eng xatarli g'anim hisoblangan Amir Hasanbekdan elchilar kelib qoldi. Bir necha tuyaga yuk boʻlgan qimmatbaho
sovgʻalar Tabriz elchilarining meshkashlaridan ham koʻproq
edi. Elchilarga bosh boʻlib Amir Hasanbekning ishongan inisi
qirq yoshlardagi burgut burun, basavlat Yusufbek kelgan edi.

Vaziri a'zam uni Abusayid huzuriga olib kirishdan oldin
oʻzi qabul qildi va gapga solib koʻrdi. Keyin podshohga axborot
berdi:




— Nazarimda, Hasanbek bizning Husayn Ali bilan ittifoqdosh boʻlganimizdan vahimaga tushgan. Endi bular ham bizni
oʻz tomoniga ogʻdirmoqchi.

— Biz qaysi tomonga yon bossak, oʻsha tomon gʻolib kelishini sezgan-da, tulki.

— Lekin inisi juda takabbur koʻrindi. Dimog£ʻi baland.

— Unday boʻlsa kibru havosini pasaytirib qo`ymoq kerak, —
dedi Abusayid.

Sulton Abusayidning koʻrsatmasi bilan Amir Hasanbekning inisi Yusufbek podsho qabuli paytida taxtning ikki tomonida tizilib oʻltirgan amirlar va a'yonlardan yigirma yettitasining
oldida ta'zim qilib, bir tizzasini gilamga qoʻyib, yukundi. Bechora, yukunaverib terlab ketdi, izzat-nafsi azoblanganidan
yigʻlaguday boʻldi. Lekin bu sinov azobiga oxirigacha bardosh
berdi. Shundan keyingina u taxt oldida tiz choʻkib, Abusayidning qoʻlini oʻpish «baxtiga» erishdi.

Elchi ko`zlarida yongan adovat olovini Abusayidga quvonch
olovi qilib koʻrsatishga intildi. Butun nafratini moʻylovi ostiga
yashirib, iljaydi, ovoziga tantanali tus berib, tilyog'lamalik qildi:

— A'lohazrat, biz sizi Amir Temur kabi buyuk Sohibqiron
deb bilyurmiz! Men siza chin soʻzni aytgani keldim. Jahonshohning oʻgʻli Husayn Ali sizi aldayur. Bular Qora Yusuf avlodidandir. Qora Yusuf esa Amir Temurga ashaddiy dushman
oʻlmishdir. Uning nevarasi Jahonshoh siz bilan choʻx yogʻiylashmishdir.

— Bunisi rost, — dedi Abusayid.

— Endi Husayn Ali nechuk doʻst oʻlsin? U siza xiyonat
qilyur. Biz ham qoraquyunli Amir Usmon avlodidanmiz. Soʻnggi
yuz yillik tarixni eslang. Amir Usmon avlodlari biror marta
Temuriylar bilan yogʻiylashgan emasdir. Biz hamisha temuriylarga choʻx yaxshi munosabatda boʻlyurmiz. Hozir ham biz sizi
hazrati Sulton Abusayid Mirzo, oʻzimiz uchun eng oliy hukmdor deb bilyurmiz.

Shu payt Abusayidga tarixni yaxshi biladigan ma'rifatli bir
maslahatgoʻy kerak edi. Chunki Qora Usmon avlodlari ham paytini topganda temuriylarni bir-birlari bilan urishtirib, bundan
oʻzlariga kerakli manfaat topishga intilar edilar.




Xuddi shunday hodisa Shohruhning oʻlimiga sabab bo`lgan
harbiy yurishdan keyin Isfaxon va Astrobod oraligʻida yuz bergan edi. Bobosining gʻazabidan qoʻrqib togʻlarga qochgan Sulton Muhammadni Qora Usmon avlodlari oʻz panohiga olgan
edilar. Shohruhning oʻlimidan keyin Sulton Muhammadga askar
berib, uni inisi Abulqosim Bobur bilan urishtirgan ham shular edi. Bu urushda Muhammad Sulton yengilgan va ukasi tomonidan qatl etilgan edi. Keyinchalik Amir Hasanbek Muhammad Sultonning kichik oʻg“li Muhammad Yodgorni yoshligida
oʻz qarorgohiga olib ketgan, «bir kun kerak boʻlar!» deb uni
oʻzlariga sodiq odam qilib tarbiyalamoqda edi.

Hozir Abusayidning atrofida mana shu hodisalarni tahlil
qiladigan va ulardan toʻgʻri xulosa chiqara oladigan dono odam
yoʻq. Abusayidning oʻzi bu hodisalardan bexabar boʻlgani uchun
Hasanbek yuborgan elchi mugʻombirlik qilayotganini sezmas
edi. Aksincha, o“z dushmani unga tan berib, «siz Amir Temur
kabi buyuk sarkardasiz!» degani Abusayidga xush yoqmoqda va
dilini yumshatmoqda edi.

Yusufbek bunday iliq gaplarni yana davom ettirdi:

— A'lohazrat, Amir Hasanbek Sizning sodiq qulingiz
boʻlmoqchi. Siz bilan sulh tuzib, hukmingiz ostiga o“tmoqchimiz! Chunki biz Qora Yusuf avlodlarining jabru zulmidan
bezor boʻlganmiz. Siz rozi boʻlsangiz, sulh tuzib, nomingizni
xutbaga qoʻshib oʻ“qitmoqchimiz!

«Ajabo! — taajjublandi oʻzicha Sulton Abusayid. — Nahotki Amir Hasanbek ham jangsiz taslim boʻlsa? Yoki buning
tagida boshqa narsa bormi? Rost, Hasanbek bilan sulh tuzish —
Husayn Ali bilan Marvda tuzilgan bitimni yoʻqqa chiqargay.
Har ikkovini ham biz orqali urush-janjalsiz murosaga kelishi
mumkin emasmikin?!»

Sulton Abusayid jimib qolgan beku a'yonlariga bir-bir nazar
tashlab soʻradi:

— Xoʻsh, sulh tuzishga rozilik beraylikmi?

— Unda ittifoqdoshimiz Husayn Ali ne boʻlgay? — dedi
Mahmud barlos. — Husayn Ali Amir Hasanbek bilan xundor
dushman-ku!

Elchi Yusufbek izoh berdi:




— Husayn Ali ham qora quyunlidir. Siz bilan sulh tuzgach,
agar ular ham Sulton Abusayidni podsho deb tan olsalar, biz
yarashurmiz. Behuda urushish, qon choʻkishga hojat qolmagay!

— Agar shu shart bilan bitim tuzilsa, rozi bo`lmoq kerak! —
dedi Amir Sherhoji.

Amir Hasanbekday kuchli yov bilan urushishni istamaydigan amirlar koʻpchilik edi. Ular Sulton Abusayidga ta'zimlar
qilib:

— Rozi boʻling, olampanoh!

— Bu yerda ham xalq sizni hazrati xilofat panohi deb
ulugʻlagay! — deyishdi.

Axiyri Abusayid ham elchining taklifiga rozilik bildirdi va
unga sarupo kiydirishni buyurdi.

Amir Hasanbekning oʻziga oltin qilich, zardoʻzi dagala!,
la'llar qadalgan oltin kamar sovgʻa tarzida berib yuborildi.

Shu bilan juda qaltis bir harbiy oʻyin boshlandi. Sulton
Abusayid Marvda tuzilgan bitimni buzib, Amir Hasanbek bilan sulh tuzgani Husayn Ali boshliq avvalgi ittifoqdoshlarni
qattiq norozi qildi. Bu norozilik ikki orada urush chiqishiga sabab
boʻldi.

Husayn Alining asosiy kuchlari Tabrizdan shimolroqda Marand degan joyda Amir Hasanbek lashkari bilan jang qilishga
tayyorlanmoqda edi. Tabriz himoyasiz qolganidan foydalangan
Sulton Abusayid lashkari Husayn Ali qoʻshiniga orqadan kuchli zarba berdi. Old tomondan Amir Hasanbek hujumga oʻtdi.
Ikki kuchli gʻanim zarbalariga bardosh beraolmagan Husayn
Ali qo`shinida buzilish boshlandi. Uning Shoh Ali, Ibrohimshoh degan amirlari besh-olti ming navkarlari bilan Amir
Hasanbek tomonga qochib oʻtib ketdi.

Shu tarzda Amir Hasanbek sobiq ittifoqdoshlarni bir-birlari
bilan urishtirib qoʻyib, har ikki tomonni zaiflashtirdi. Oʻzi esa
Husayn Alining qochib kelayotgan beku navkarlarini lashkarlari safiga qoʻshib olib, kuch-qudratini yanada oshirdi.

Buning ustiga kuz oxirlab, qish kirdi. Qo`shin qishlovi uchun
bu atrofdagi eng qulay joy togʻliq Qorabog“ edi. Buni yaxshi

! Dagala — shoxlar kiyadigan ustki kiyim.



biladigan Amir Hasanbek Qorabogʻni Sulton Abusayiddan oldinroq ishgʻol qildi. Qorabogʻga boradigan yoʻllarni ham toʻsib
qoʻydi.

Sultoniyaga borib toʻxtagan Abusayid Amir Hasanbek bilan
tuzilgan bitim shartlarining bajarilishini, ya'ni oʻzining Tabrizu Qorabogʻlar podshosi deb e'lon qilinishini kutmoqda edi.
Lekin Amir Hasanbek bu ishni paysalga solib kelardi. U vaqtdan yutmoqchi va qish avjiga chiqqanda Sulton Abusayidni
togʻlar, o`rmonlar va daryolardan iborat ulkan qopqonga ilintirmoqchi edi.

Qish sovuqlari boshlanganidan tashvishlangan Sulton
Abusayid Amir Hasanbekning huzuriga oʻgʻli Mahmud Mirzo
boshliq elchilar va sovgʻ“a-salomlar joʻnatishga majbur boʻldi.
Shunda Amir Hasanbek bu elchi orqali Abusayiddan, avvalo,
ukasining qasdini oldi.

Ya'ni Abusayidning oʻgʻli Mahmud Mirzo Hasanbek atrofiga
yig'ilgan beku a'yonlarga yigirma yetti joyda yukunib, xuddi
Yusufbek kabi ta'zim bajo keltirishga majbur qilindi.

Oltin taxtga Shohruh Mirzoning evarasi, oʻn sakkiz yashar
koʻhlik yigit Yodgor Mirzo chiqarilgan edi. Amir Hasanbek
uning chap yonida otaliq oʻrnini egallagan. Oʻng tomondan
Shayxulislom joy olgan. Mahmud Mirzo Amir Hasanbekka va
Shayxulislomga ta'zim qilgandan soʻng taxt qarshisida tiz choʻkdi.
Yodgor Mirzo endi unga qoʻl berdi. Mahmud Mirzo uning
qoʻlini tavof qilib oʻpdi. Shundan soʻng Amir Hasanbekning
ishorasi bilan Yodgor Mirzoning boshidan oltin tangalar sochildi.

— Biz Amir Temur avlodidan faqat Yodgor Muhammad
Mirzoni taxtga munosib deb bilyurmiz! — dedi Hasanbek. —
Sulton Abusayidga endigi javobimiz ana shu!

Bunday kamsitishlardan keyin sulh toʻgʻrisida gap boʻlishi
mumkin emas edi. Sulton Abusayid Ardobil yoʻli bilan Qorabog`
qishloviga yoʻl ochishga intilib koʻrdi. Ammo Amir Hasanbek
qoʻshinlari uni Miyona deb atalgan sersuv, loy va balchiq bir
daraga chekinishga majbur qildi. Togʻ yon bagʻirlarida qor qalin, izgʻirin shamollar esadi. Qoʻshinning oziq-ovqati tugab
qoldi.




Sulton Abusayid Mahmudobod degan joyda toʻxtab, Shervonshohga oʻz odamlarini yubordi.

Ular suv yoʻli bilan kemada oziq-ovqat olib kelishi kerak
edi. Lekin endi Shervonshoh ham Amir Hasanbek tomonga
ogʻdi, Abusayidning puliga ham oziq-ovqat sotmadi.

Otlarga ham yem-xashak yoʻq edi. Moʻgʻ“on choʻlining bir
chetidagi yalanglikda qor tagidan chiqib turgan quvragan oʻtoʻlanlar bor ekan. Otlar shu notanish oʻt-oʻlanlardan yegan
sari tap-tap yiqilib oʻla boshladi.

Abusayidning yonida bu yerlarning iqlimini, oʻsimliklarini,
togʻu daryolarning xaritasini yaxshi biladigan olimlar yoʻq edi.
Holbuki, bobokaloni Amir Temur bu yerlarga yurish qilib
kelganda uning qoʻl ostida tarixni ham, joʻgʻrofiyani ham,
oʻsimlik dunyosini ham besh qoʻlday biladigan fozil odamlar
xizmat qilardi.

Abusayid Amir Temurning tajribasini durust o“rganmagani,
oʻz kuchiga ortiq darajada ishonib, juda katta ketgani endi bilindi.

Xurosondan oziq-ovqat olib kelayotgan karvonni Shervonshoh tutib olib, Hasanbekka topshirdi. Atrofdan hech qanday
yordam kelmay qo`ygandan keyin yana Ardabil yoʻli bilan orqaga
chekina boshladilar.

Ammo qor-yomg£irlar yoʻllarni oʻtib bo`lmaydigan balchiqqa aylantirgan edi. Sulton Abusayidni ba'zi joylardan balchiq ustiga kigiz va paloslarni toʻshab olib oʻtdilar. Uch-toʻrt
ming ot va tuyalar balchiqqa yem boʻldi.

Balchiqlardan endi qutuldik deganlarida Hasanbek qoʻshinining ayovsiz zarbalariga uchradilar. Hirotda Tarxon amirlarini
ziyofat paytida chopib oʻldirgan Muboriziddin Pahlavon Devona yovga asir tushdi va boshi kesildi. Said Jaloliddin ham
halok boʻldi.

Amir Sherhoji va boshqalar oʻz jonlarini qutqarish uchun
barcha navkarlari bilan Amir Hasanbek tomoniga qochib oʻtdilar.

Yakkalanib qolgan Sulton Abusayid milodiy 1469-yilning
qish chillasida oxirgi kuchlarini yigʻib, Xuroson tomonga qocha
boshladi.

Ammo Hasanbekning ikki oʻgʻli oʻz navkarlari bilan uni
quvib yetib, asir oldilar. Sulton Abusayid Hasanbek qarorgohida




ikki kun hibsda yotdi. Uchinchi kuni uning qoʻlini orqasiga bogʻlab,
Amir Hasanbekning muhtasham qabulxonasiga olib kirdilar.

Yoshi ellikdan oshgan, soqoliga oq oralagan ulkan gavdali
Hasanbek tojsiz podsho hisoblanar, taxtda oʻltirmas edi. Toʻrda
yal-yal yongan turkman gilami ustida chordana qurib olgan edi.
Uning bir yonida oʻz amirlari, ikkinchi yonida Amir Sherhoji
va boshqa qochib oʻtganlar bosh egib oʻltirar edi.

Amir Hasanbek guldurak ovoz bilan savol berdi:

— Abusayid Mirzo, bu amirlaringizga boqing, bunlar nechun sizdan yuz oʻgirmishlar?

Abusayid Mirzoning alami kelib:

— Bular xoinlar!.. — dedi.

— Ayb faqat bunlarda deyil'. Siz xazina yigʻarga berilib,
sipohlaringizga haq bermagansiz. Tanqislik bunlarni sizdan bezdirmishdir. Bunlar sizdan ozor tortmishdir?. Siz bunlarni xoin
dedingiz. Ammo bunlar xiyonatni ham sizdan oʻrganmishdir.
Axir siz Mirzo Ulug“bekdek buyuk podshoh xizmatida yurganda
unga qarshi isyon koʻtarib, Samarqandga tajovuz qilganimidingiz?
Yana Ulugʻbekning nevarasi 1о"Фу Mirzo bilan sulh tuzib, Xoʻja
Ahror valiy guvohligida qasamyod qilib, keyin bu qasamni ham
buzgan, Joʻqiy Mirzoni qatl ettirgan siz emasmidingiz?

— Siz ham biz bilan sulh tuzib, soʻ“zingizda turmadingizku!

— Biz siz ishlatgan qopqonni oʻzingizga qo`yib koʻrdik. Siz
Murgʻob boʻyida qarindoshingiz Ibrohim Mirzo bilan soxta sulh
tuzib, unga qopqon qoʻygan edingiz. Ibrohim Mirzo shu qopqonga tushib halok boʻldi. Jahonshohning oʻgʻli Husayn Ali bilan
Marvda ittifoq tuzgan edingiz. Bu ham Husayn Aliga qoʻyilgan
qopqon ekan. Siz yana soʻzingizdan qaytib, biz bilan sulh
tuzdingiz. Lekin bu gal siz qo`ygan qopqonga biz oʻzingizni
tushurdik! Xushomadgo`ylar sizni Amir Temur bilan barobar
qoʻyib maqtasalar, bunga ishondingiz. Ammo sizda Amir Te
! Deyil — emas.

? Hazrat Alisher Navoiy «Farhod va Shirin» dostonida Sulton
Abusayidning magʻlub boʻlish sabablariga toʻxtalib, mana shu jihatlarga
e'tiborni qaratadi.




murning dahosi ham, tajribasi ham, ilmu ma'rifati ham
yoʻqligini hozirgi ahvolingiz isbot etiyur!

— Bu rost! — deb tan berdi Abusayid Mirzo. — Men hovliqqan ekanmen! Xushomadgo`ylarga ishonib aldandim!!!

— Shunday oʻlsa-da, bizning temuriylar sulolasiga ehtiromimiz buyukdir. Biz burada! toju taxtni Shohruh podshoh
avlodidan oʻlmish Yodgor Mirzaya munosib koʻrdik. Endi
Abusayid Mirzo ustidan hukm chiqarishni ham Yodgor Mirzaya topshirgaymiz.

Sulton Abusayidni boshqa katta tanobiy uyda taxt ustida
oʻltirgan oʻn sakkiz yoshlik Yodgor Mirzo qarshisiga olib keldilar. Nima boʻlsa ham, bir shajara daraxtining ikki shohi uzoq
yurtda shunday vaziyatda uchrashganlaridan Abusayid Mirzoning oʻpkasi toʻlib, koʻzlariga yosh keldi.

— Jigarimsiz, Yodgor Muhammad Mirzo! Men adashdim!
Gunohlarimga iqrormen! Imkon bering, xatolarimni tuzatay!

Yodgor Mirzo bir lahza soʻz topolmay jim qoldi. Qirq olti
yoshlik Abusayid Mirzo uning otasiga tengdosh edi. Amir Hasanbek Yodgor Mirzoga «qatl ettiring!» deb buyurgan edi. Lekin
umrida birovni, ayniqsa, otasi tengli qarindoshini o`limga hukm
qilmagan yosh yigit uchun Hasanbekning buyrugʻini bajarish
nechogʻliq qiyin boʻlishini u endi sezdi. Terlab ketgan peshonasini qoʻli bilan ishqab, xotirasidan bunday hukmga asos
boʻladigan dalillar izladi:

— Abusayid Mirzo, sizing tuzatib oʻ“lmaydigan xatolaringiz choʻx koʻpdir! — yetti yasharligidan Hasanbek dargohida
yashab kelayotgan Yodgor Mirzo ona tilini unutgan, otaligʻi
singari ozarbayjoncha talaffuz bilan soʻzlar edi: — Dashti
Qipchoqdan Abulxayrxonni boshlab kelib, mening kebi yosh
yigit Abdulla Mirzoni juvonmarg qildingiz. Bu xatoni tuzatmoq
uchun Abdulla Mirzoni qayta tiriltirish qoʻlingizdan kelyurmi?
Sohibqiron bobomiz Amir Temur ayollar, onalar ila muomalada jo“mard oʻlishni vasiyat etmishdir. Siz sakson yoshlik kayvoni momomiz begunoh Gavharshod begimni qatl yettirdingiz.
Bunday qotillikni kechirib o`tlurmu?!

! Burada — bu yerda.



Sulton Abusayid birdan hoʻngrab yigʻlab yubordi:

— Xoin Sherhoji!.. Men shuning qutqusiga uchib xato qildim!.. Aybim boʻynimda!..

Boshqa gapga hojat qolmadi. Yodgor Muhammad Mirzoning hukmi bilan Sulton Abusayid oʻsha kuni qatl etildi.

Uning jasadini Hirotga olib keldilar. Sulton Abusayid
o“z oxiratiga yaraydigan bironta muhtasham bino qurdirmagan edi. Shunday boʻlsa ham, oʻn yetti yil podshohlik qilgan, Turon va Xurosonni yana birlashtirib Hirotni oʻz saltanatining poytaxtiga aylantirgan edi. Uning begona yurtda
fojiali halok boʻlgani ham rahm-shafqatga munosib koʻrildi.
Sulton Abusayidni Gavharshod begim madrasasi yonida
Shohruh Mirzo davrida qurilgan moviy gumbazlik xonoqohga
dafn etdilar.

OLOV HALQASIDA

Yonib turgan urush olovi endi G'arbdan Sharqqa, Tabrizdan Hirotga ajal urugʻini sochib kela boshladi.

Amir Hasanbek Yodgor Mirzoni bekorga taxtga oʻtkazgan
emas edi. Uni oʻziga boʻysunadigan qoʻgʻirchoq podshoga aylantirib, Xurosonni, keyin yoʻli topilsa Turonni ham qoʻlga
kiritmoqchi edi.

Abusayid Mirzoning omon qolgan sodiq beku navkarlari
uning oʻgʻli Mahmud Mirzoni jang maydonidan tirik olib chiqishga va Hirotga yetkazib borishga muvaffaq boʻldilar. Lekin
oʻn olti yoshlik bu oʻspirin Xurosonda hukmron boʻlishga kuchi
yetmasligini Amir Hasanbek yaxshi bilardi. Shuning uchun Yodgor Mirzoga oʻn ming qoraquyunli askarlardan berib, ularning
yoniga Abusayid Mirzodan yuz oʻgirgan Sherhoji kabi Xuroson beku navkarlarini ham qoʻshdi-da, Hirot taxtini Mahmud
Mirzodan tortib olish uchun joʻnatdi.

Lekin Amudaryo boʻylarida vaziyat yetilishini kutib yurgan
Husayn Boyqaro otini ulardan oldinroq qamchiladi. U Sulton
Abusayidning halokatga uchraganini eshitgan zahoti bor kuchlarini toplab Hirotga yoʻl oldi. Ora uzoq emas, Hirotda Husayn
Boyqaroning tarafdorlari koʻp edi. Ular yosh Mahmud Mirzo




hukmronligiga qarshi isyon koʻtarib, shahar ichidagi Ixtiyoriddin qal'asini egalladilar.

Mahmud Mirzo Samarqandga chopar yuborib, akasi Ahmad Mirzoni yordamga chaqirdi. Ahmad Mirzo Husayn Boyqaroga qarshi ellik ming qoʻshin toʻplab, Amudaryoga yaqinlashib
kela boshladi.

Buni eshitgan koʻpchilik hirotliklar Husayn Boyqaroga yon
bosib, shahar darvozalarini egalladilar.

Mahmud Mirzo otasiga oʻxshab asir tushishi mumkinligini
sezdi-yu, kechasi yaqin odamlari bilan Hirotni tashlab qochdi.

Uning akasi Ahmad Mirzo hali Amudaryodan oʻtib ulgurmagan edi. Ogʻa-ini Termizda uchrashdilar.

Samarqanddan Xoʻja Ahror ham Termizga yetib kelgan edi.

Aka-uka mirzolar Hirotni qayta bosib olish haqida Xoʻja
Ahrordan maslahat soʻradilar.

— Azizlarim Ahmad Mirzo, Mahmud Mirzo, — deb sehrli
past tovush bilan soʻz boshladi Xoʻja Ahror. — Tushimda... bir
qush Mahmud Mirzoning ilkidan yulqinib chiqdi-yu, uchib
ketdi. Ov qushi boʻlsa qaytarmikin deb uzoq kutdim. Qaytmadi.
Shu qush Hirot boʻlsa kerak.

— Undan chiqdi, Hirotdan voz kechaylikmi? — alami kelib so`radi Mahmud Mirzo.

— Nachora? Rahmatlik Abusayid Mirzodan norozi boʻlib
yurganlar Samarqandda ham, Hisorda ham oz emas. Sizlar
Hirot muhorabasi bilan band boʻlib qolsalaringiz, orqadan
oʻsha g“animlar isyon olovini alanga oldirishlari muqarrar.

Xoʻja Ahrorga e'tiqodi baland boʻlgan Ahmad Mirzo soʻnggi
soʻzlarni bashorat deb bildi.

— Hazrati piri komilimizga ayon boʻlibdir, bas, Samarqandga qaytmoq kerak!

— Men Samarqandda ne qilurmen? — deb sarosimaga tushib
soʻradi Mahmud Mirzo. Chunki u ham qoidaga binoan qaysidir bir mintaqaga hukmron boʻlishi kerak edi. Uning o`rtancha
inisi Umarshayx Mirzo Farg`ona vodiysida hukmron, kichik ukasi
Ulugʻbek Qobuliy Kobul taxtida oʻltiribdi. Endi Mahmud Mirzo ham otasining mulkidan oʻziga yarasha bir meros olmogʻi




kerakligini Xoʻja Ahror ham tan olar va javobini oldindan oʻylab
turar edi.

— Farzandi arjumand, — deb piri komil Mahmud Mirzoga
murojaat qildi. — Siz padari buzrukvoringiz bilan harbiy yurishlarga borib chiniqdingiz. Endi har qanday mushkul ishni uddalay olursiz. Mana shu Termiz — qadimiy shahar sizniki boʻlsin.
Amudaryoning ikki qirgʻogʻida Hisor, Qunduz, Chagʻoniyon...
to Hindiqush togʻigacha bepoyon yerlar — hammasi kuchli
bir hukmdorga muhtoj. Ana shu hukmdorlikka faqir sizni munosib
deb bilurmen!

Mahmud Mirzo akasiga hasadi kelib soʻradi:

— Samarqandu Toshkentlar hazrat akamizda qolurmu?

— Buni rahmatlik otangiz vasiyat qilganlar.

— Bizning peshonamizga madaniy markazlardan yiroqdagi
chet oʻlkalar bitilgan ekan-da, — deb Mahmud Mirzo Xoʻja
Ahrorning taklifini uncha xush koʻrmadi

Lekin shundan boshqa meros yoʻqligini sezib, taklifni qabul
qildi. Faqat umr boʻyi Xoʻja Ahrordan ranjib yurdi. Akasi bilan
ham bir necha marta mulk talashib urushdi.

Milodiy 1469-yilning bahori va Navroʻz bayrami Hirotga
Husayn Boyqaro bilan birga keldi. Mahmud Mirzo tunda Hirotni tashlab qochganini eshitgan hirotliklar qoʻrg“onning har
to`rtala darvozasini Husayn Boyqaro va uning odamlari uchun
lang ochdilar. Abusayid davridagi zolimliklardan sabr kosasi
toʻlib-toshgan Xuroson xalqi Husayn Boyqaroning shunday
kuchli raqibga oʻn yildan ortiq boʻyin egmay jasorat bilan kurashib kelganini alohida e'zozga sazovor deb bilardi. Shuning
uchun Husayn Boyqaro bir hafta davom etadigan Navroʻz
bayramining uchinchi kunida Malik darvozasidan Hirotga kirib
kelganda odamlar uni karnay-surnay ohanglari, nogʻoralarning
quvonchli taka-tumlari bilan kutib oldilar.

Oʻsha kuniyoq juma namozida uning nomi xutbaga qoʻshib
oʻqildi.

Bir vaqtlar Hirotdan quvgʻin qilingan Feruza begim kelini
Beka begim va toʻngʻich nevarasi oʻn bir yashar Badiuzzamon
Mirzolar bilan birga shohlar turadigan muhtasham Bogʻi Zogʻon
qasrini egalladilar.




Husayn Boyqaro Hirotga qaytganining birinchi kuniyoq doʻsti
Alisher Navoiyga maktub yozib, maxsus chopar bilan Samarqandga joʻnatdi. Maktubda «Men taxtga Sizning guvohligingizda
chiqmoqchimen, tez yetib keling!» deyilgan joyi bor edi.

Mir Alisher Samarqanddagi ustozi Fazlulloh Abullaysdan
oq fotiha olib, darhol yoʻlga chiqdi. Amudaryodan kema bilan
oʻtib, Xurosonning Raboti Suxayl degan manziliga yetganda
Husayn Boyqaro unga peshvoz chiqib kutib oldi.

Yetti yildan buyon koʻrishmagan doʻstlar quchoqlashib
koʻrishar ekanlar, Mir Alisher alp qomat Husayn Boyqaroning yelkalari yanada kengayib, bahodirona koʻkragi quchoqqa
sig“maydigan darajaga yetganini sezdi. Husayn Boyqaro yuzini
doʻstining yuziga bosganda uning ipakday mayin soqol-moʻylovi
chiroyli qilib tarashlanganini koʻrdi.

Mulozimlar ikkovlarini keng tanobiy xonada yolgʻiz qoldirdilar.

— Shuncha yil quvgʻinda yashadik, Alisherbek! — dedi
Husayn Boyqaro. — Sizni sogʻinganimda she'rlaringizni yod
aytib taskin topdim. Jabru zulmlardan toʻyib ketganimda mana
bu satrlaringiz ko“p yodimga tushdi:

Ey, Navoiy, istasang davr ahli zulmidin xalos
Ur fano dashtiga gomu', bora olg'uningcha bor!

— Hazratim, dashtu biyobonlarda siz gom urmagan yoʻllar
qolmagandir?

— Ha, yurgan yoʻllarimda fig“onim koʻkka chirmashganlarini
bilsangiz edi, Alisherbek! Shunda yana sizning mana bu satrlaringiz menga tasalli berardi:

Agar yuz qatla bulbul cheksin afg'on
Bahor oʻlmay gul ochilmoq na imkon!

— Shukurki, bizning bahorimiz ham keldi, — dedi Alisherbek. — Orzu qilgan gullarimiz endi ochilmoqda. Ammo bu
kunlarga yetguncha faqir ham juda koʻp azobu uqubatlarni
boshdan kechirdim.

! Gom — qadam.




— Xabarim bor. Hasan Ardasherga yozgan masnaviy
she'ringizdan Hirotda bir nusxa koʻchirtirib olib o“qiganimda
koʻzlarimga yosh keldi.

— Tashakkur, hazratim. Eng qora kunlarda hech kim bizning koʻnglimizga qaramay qoʻygan paytlar boʻldi. Istakintilishlarimiz zolimlar adolatsizligidan toptalganda, koʻnglimiz nihoyatda choʻkkan edi. Choʻkib gʻarq boʻlgan koʻngil
kemasi nom-nishonsiz yoʻ“qolgandek tuyulgan damlarda faqir ham sizning satrlaringizni yodga olib taskin topardim.

— Qaysi satrlar, Alisherbek?

— Mana bu:

Vahki, g'am dashtida yitgan!

notavon ko`nglim qani?
Tarki jonim aylagan

bexonumon ko'nglim qani?
Ne nishonidin xabar topdim,

ne otidin asar.
Hajr vodiysinda benomu

nishon ko'nglim qani?

Shoir doʻstining haroratli tovushi bilan nihoyatla ta'sirli
qilib aytilgan bu she'r Husayn Boyqaroni hayajonga soldi. U
Alisherbekni qaytadan bag`riga bosib dedi:

— Parvardigor bizning doʻstligimizni panohida asrasin! G'am
dashtida yitgan koʻngillarimizni bugun qaytadan topdik. Koʻngilga
tukkan eng buyuk orzuyimiz — adolatli davlat tuzmoq, mamlakatni obod, el-yurtni farovon qilmoq edi.

— Endi ana shu orzuni roʻyobga chiqarib boʻlarmikin?

— Qaydam! Soʻnggi kunlarda davlat tepasida oʻltirib, bu orzuni roʻyobga chiqarish naqadar mushkul ekaniga amin
boʻlmoqdamen. Mamlakat vayron boʻlgan. Odamlar ham buzilgan. Poraxoʻrlik, aldamchilik, makkorlik, insofsizlik... Qay birini
aytay! Odil podshoh boʻlishim uchun atrofimda halolu pok vazirlar, insoflik amirlar, ma'rifatlik maslahatgoʻylar boʻlmogʻi kerak.
Qani ularni qayerdan topay?

— Chindan ham bu eng mushkul muammodir, hazratim.

! Yitgan — yoʻqolgan.



— Shu muammoni hal etishda men sizga suyanmoqchimen,
Alisherbek! Saroyda istagan lavozimingizni beray. Doim yonimda boʻling.

— Men siz uchun jon fido qilishga tayyormen. Ammo saroy
muhitidan qoʻrqamen. Yoshimiz o`ttizga yaqinlashdi. Bolalikda
birga oʻsdik, maktabdosh boʻldik. Doʻstligimiz hamon begʻubor,
samimiy. Saroy muhitida fisqu fasod koʻp. Men buni Samarqandda
ham koʻrdim. Faqir Abullaysdek, Abdurahmon Jomiydek oriflar
orasida boʻlgim kelur. She'rlar yozsam, toat-ibodat qilsam,
sizga omadu baxt tilab duolar oʻ“qisamu, doʻstligimizni umrim
oxirigacha begʻubor saqlab qolsam.

— Alisherbek, niyatingiz oliyjanob! Ammo hadislarda aytilgan hikmatni eslang. Mamlakat boʻyicha bir soat adolat qilish
oltmish yillik toat-ibodatning savobini berar ekan. Axir siz
bilan va'damiz bor edi-ku. Men podshoh boʻlsam, siz eng
ishongan vazirim boʻlgaysiz deb ahdlashgan emasmidik?

— Yoshlikdan vazir boʻlish nimaligini bilmay ahd qilgan
ekanmen. Men yaxshi vazir boʻlganim bilan boshqa vazirlar
meni sizga yomon koʻrsatib qoʻyishlari mumkin ekan. Men ana
shundan xavotirdamen.

— Xavotir boʻlmang. Siz menga faqat haqiqatni aytib tursangiz bas, men doim sizga yon bosgaymen.

— Hazratim, haqiqat goho juda achchiq boʻlur. Shohlar esa
shirin maqtovlarni, chiroyli xushomadlarni yaxshi koʻrurlar. Shu
sababli achchiq haqiqatni aytamen deb baloga qolganlar ham
koʻp boʻlgan.

— Ajabo, sizga eng mo`tabar vaziri a'zamlik lavozimini
taklif qilsam olmayotirsiz. Boshqalar bunday lavozim uchun
oʻzlarini tomdan tashlaydirlar. Siz farishtaday pok, sofdil,
begʻaraz doʻstimsiz. Siz har qanday achchiq haqiqatni ham
jonkuyarlik mehrigiyosi bilan doruga aylantirib samimiyat ipagiga oʻrab, mayin qilib ayta olursiz. Shuning uchun siz faqat
vazir emas, musohibim! boʻling. Oʻtgan azizu avliyolar ruhi
bizga madad bersin. Toʻqson yoshlik malikul kalom Lutfiy yodingizdami?

! Musohib — sirdosh doʻst.



— Ha, xudo rahmat 418, Б12 дпурпда ушғатти2да
toʻqson besh yoshida vafot etibdirlar.

— Oʻshal buyuk zot Gavharshod begim huzurida qilgan
bashorat yodingizdami?

— Olovdan tirik chiqqan Qaqnus haqida aytganlarimi?

— Ha, ilmu ma'rifat homiysi bo“lgan Mahdi Ulyoni Qaqnusga qiyos qilgan edilar. Siz bilan meni begimga koʻrsatib,
«bular siz uchun Qaqnus qanotlariga aylangaylar» degan edilar. Afsuski, Gavharshod begim bugungi kunga yetib kelolmadilar.
Lekin Ulugʻbek Mirzo bilan uning buyuk ota-onalari davridagi
madaniy yuksalishlarni davom ettirish shoyad sizu bizga nasib
etsa!

— Iloyo aytganingiz kelsin, hazratim. Mening dilimdagi
eng ulugʻ maqsad ham shudir.

— Alisherbek, ikkovimiz suhbatlashganda siz meni hazratim demang. Bir marta «doʻstim» desangiz, bu men uchun
ming marta «hazratim» deganingizdan afzalroqdir!

— Xoʻp, doʻstim! Siz aytgan ulug“ maqsadlar yoʻlida men
doim yoningizda boʻlay. Faqat vaziri a'zamingiz emas, kichikroq vaziringiz — muhrdoringiz boʻlish men uchun kifoyadir.

— Buni yaxshi aytdingiz. Mening oltamgʻalik ulkan muhrim
doim sizda turgay. Bu muhr bosilmaguncha birorta farmon kuchga
kirmagay.

— Mabodo boshqa vazirlar oliq-soliqlarni oshirish, kimlarnidir jazolash, yana kimlarnidir mukofotlash haqida hiyla-yu
nayrang ishlatishsa, tamagirlik bilan adolatsiz farmon loyihalari tayyorlatishsa, sizning saxovatingizni suiiste'mol qilib,
bunday farmonlarga imzo qoʻydirishsa men ne qilay? Faqir
muhr bosishdan oldin Sizga haqiqatni aytib e'tiroz qilishim
uchun vakolat berurmisiz?

— Tepamizda xudo turibdir. Vakolat berurmen!

— Ammo shohlar gap qaytargan vazirni bamisoli tutun
qaytargan moʻridek yomon koʻrurlar. Moʻridan tutun qaytsa
uyda oʻltirish mushkul boʻlgʻay.

— Oʻshal uyda siz ham mening yonimda oʻltirurmisiz?

— Albatta-da! Har qanday e'tirozning mas'uliyatini men
avval oʻzimga olurmen! Undan soʻng faqat adolatli hukm chiqa



rishingizga imkon yaratish maqsadida sizga oʻz e'tirozimni arz
qilgaymen.

— Undoq boʻlsa bir marta emas, zarur boʻlganda toʻqqiz
martagacha menga haqqoniy e'tirozingizni aytish uchun vakolat olgʻ“aysiz. Toki shu toʻqqiz bosqichda haqiqat oxirigacha
ayon boʻlsinu, adolat bexato yuzaga chiqsin!

— Siz menga bergan bu cheksiz vakolat shohlar tarixida
misli koʻrilmagan mardona inoyatdir! — dedi Mir Alisher va
qoʻynidan oltin muqovalik kaftday daftarcha oldi. — Rahmatlik
Gavharshod begim shu oltin daftarchani menga in'om qilgan
edilar. Ruhlari shod boʻlsin deb, buni barcha xavfu xatarlardan
saqlab olib oʻtdim. Shu tabarruk daftarchaga sizning nomingiz
ham bitilmishdir. Taxtga chiqadigan kuningizga atab, «Hiloliya» nomli qasida boshladim. Doʻstim, siz musaffo osmondagi
yangi oy — hilol kabi koʻtarilmoqdasiz. Ilohim shu Hilol toʻlatoʻkis murodigʻ“a yetib, to“lin oyga — Badrga aylansin!

— Ajoyib lutf qildingiz, Mir Alisher! Shu yaxshi niyatlaringizga siz bilan birga yetaylik!

Ikkovlari ham «Omin!» deb yuzlariga fotiha tortdilar va otlanib poytaxtga birga yoʻl oldilar.

жжж

Hirotni Husayn Boyqarodan tortib olib, qora quyunlilar
hukmi ostiga oʻtkazish uchun katta qoʻshin bilan kelayotgan
Yodgor Mirzo hali uzoqda, Isfaxondan narida edi. Ikki doʻstning
bamaslahat qilgan birinchi ishlari — hamma rahbariy oʻrinlarga
insofli va ma'rifatli odamlarni yigʻish boʻldi. Shu jumladan,
Hirotning eng diyonatli mashhur mavlonosi boʻlmish Hasan
Ardasher davlat mulkiga, obodonchilik va bunyodkorlik ishlariga
rahbarlik qiluvchi amorat vaziri qilib tayinlandi.

U Alisher Navoiy bilan birgalikda Shohrux Mirzo va Gavharshod begim nomidagi madrasalarni ta'mirlatib, qaytadan
ishga tushirdi. Mudarrislar va ilmu-ma'rifat ahlining oylik maoshlari Ulug“bek Mirzo davridagi kabi baland koʻtarildi. Turli
tomonga tariqday sochilib ketgan ziyoli odamlar va tolibi ilmlar yana Hirotga yigʻilib kela boshladilar.




Alisher Navoiy bu ishlar bilan oʻta band boʻlgan kezlarda
Xoʻja Tusiy va Hasan Tabriziy degan ulamolar shohni oʻz
ta'sirlariga olib, shia mazhabini qabul qilishga uni koʻndiradilar.

Husayn Boyqaro navbatdagi juma namozida shia mazhabini
Xurosonning davlat dini deb e'lon qilmoqchi bo`layotganidan
xabar topgan Alisherbek iztirobga tushib uning huzuriga
bordi.

— Temuriylar sulolasida hali hech kim shia mazhabini davlat dini deb e'lon qilmagan edi-ku, hazratim! Siz bobokaloningiz Amir Temurning din bobida tutgan yoʻllaridan voz kechmoqchimisiz?

— Yoʻq. Nechun bunday savol berdingiz, Alisherbek?

— Amir Temur hazratlari Imom A'zam ta'limotiga amal
qilganlar. Choryorlardan Abubakr, Umar, Usmon, Ali — har
toʻrtalasini barobar ehtirom qilganlari bobokaloningizning
xotirotlarida bitilgan.

— Alisherbek, yetti-sakkiz yil cholu biyobonlarda jangujadal ichida yurganimda Hazrati Aliga e'tiqodim oshdi. Choryorlardan dilimga eng yaqini shul siymo.

— Chunki ul zoti oliy siz kabi juda koʻp qilich chopganlar, tengsiz bahodir boʻlganlar.

— Bundan tashqari, hazrati Ali payg'ambarimizning qizlari Bibi Fotimaga uylanganlar. Undan Hasan-Husan oʻg£il
koʻrganlar. Adolat yuzasidan payg'ambarimizga Hazrati Ali voris
boʻlmoqlari kerak edi.

— Navbat kelganda Hazrati Ali ham voris boʻlganlar. Lekin
Hazrati Ali oʻzlaridan yoshi ham katta, tajribasi ham koʻproq
boʻlgan Abubakr, Umar, Usmonni rahbar deb tan olganlar.
Hazrati Alining oʻzlari sunniy mazhabida boʻlganini bilurmisiz?

— Buni menga aytmadilar-ku.

— Boʻlmasa men sizga din tarixidan dalil keltiray. Hazrati
Ali sunnaga sodiq boʻlgani diniy kitoblarda yozilgan. Shia mazhabi esa sunnani tan olmaydir, Abubakr, Umar, Usmonni
qoralaydir, xutbada ularni tilga olmaydir.

— Hazrati Ali xalifa boʻlganlarida choryorlar xutbada tilga
olinganmi yoʻqmi?




— Olingan! Toʻrtovlari ham ehtirom bilan ulugʻlangan. Shialar esa choryorlardan faqat Hazrati Alini tan oladilaru, oldingi uch choryorni nohaq kamsitadilar.

— Bu adolatdan emas, albatta.

— Hazratim, agar siz ham shu yoʻlga oʻtsangiz, Xurosonu
Turondagi koʻp avliyolarning ruhiga xilof ish qilgan boʻlursiz.
Ulug“ pir Ahmadi Jom — Imom A'zam mazhabida boʻlganlar.
Buxorodagi Bahoviddin Naqshband ham, Fargʻonadagi
Margʻiloniy ham, Samarqanddagi Moturudiy ham, Turkistondagi Ahmad Yassaviy ham...

— Men Turkistonda Yassaviy maqbarasini ziyorat qilganmen. Hikmatlarini yod olmishmen.

— Shunday ulug` pirlardan ajralib qolish — el-yurtdan
ajralish bilan barobar emasmi?

— Men bu tomonlarini oʻylamagan ekanmen...

Husayn Boyqaro din tarixini yaxshi bilmagani, yoshligida
madrasalarda ta'lim ololmagani uchun sunna va shia orasidagi
nozik farqlardan xabardor emas edi. Xoʻja Tusiy kabi aqidaparast
ulamolar shu bexabarlikdan foydalanib, uni shia mazhabiga
oʻtkazishga intilmoqda edilar.

Alisherbek shia mazhabi koʻproq Eronda tarqalganiga, lekin
dunyoning aksariyat musulmon mamlakatlari Imom A'zam
ta'limotiga amal qilayotgani bejiz emasligiga juda koʻp dalilu
isbotlar keltirdi.

Husayn Boyqaro Samarqanddan Hirotga qaytgan mashhur
alloma Abdurahmon Jomiydan fikr soʻradi.

Naqshbandiya ta'riqatining yirik namoyandasi boʻlgan Jomiy
ham Mir Alisher haq ekanini aytib, Husayn Boyqaroni Imom
A'zam ta'limotiga sadoqat saqlashga undadi.

Shundan soʻng Husayn Boyqaro Xoʻja Tusiyni saroydan
uzoqlashtirdi va Mir Alisherga tan berib dedi:

— Siz bir emas ikki madrasada ilm olgansiz. Biz uchun
tahsil oling degan edim-ku. Mana endi sizdagi ilmu ma'rifatdan
biz ham bahramand boʻlib, bir xato yoʻldan qaytdik. Tashakkur
sizga, doʻstim!

Bu orada kuz kirdi va Tabrizdan qoʻshin tortib kelayotgan
qoraquyunlilar Yodgor Mirzoni Hirot taxtiga chiqarish maqsa



dida Xuroson sarhadiga bostirib kirdilar. Alisher Navoiyga amirlik rutbasi berilgan edi. U ham endi beliga qilich taqib, sodiq
navkarlari bilan mamlakat himoyasiga otlandi.

Chinoron degan joyda Husayn Boyqaro qoʻshini Yodgor
Mirzoga va uni boshlab kelgan qoraquyunlilarga qaqshatqich
zarba berdi.

Jang maydonidan ot choptirib qochgan Yodgor Mirzo
Xuroson hududini tashlab chiqdi va qoraquyunlilarga qarashli
Domgʻon tomonlarga borib jon saqladi. Bu mag`lubiyatdan jahli
chiqqan Amir Hasanbek inisi Zaynalbek boshchiligida yana toʻrt
ming sara qoʻshinni Yodgor Mirzoga koʻmak qilib yubordi. Qandoq qilib boʻlsa ham Hirotni Husayn Boyqarodan tortib olish
Yodgor Mirzo oldiga qat'iy vazifa qilib qoʻyildi.

Bu vazifani amalga oshirish uchun qulay vaziyat ham vujudga keldi. 1470-yilning javzo oyida Hisor hokimi Mahmud
Mirzo Amudaryodan oʻtib, Husayn Boyqaro qalamravidagi
Balx va Shibirgʻon viloyatlariga tajovuz qildi.

Sulton Abusayidning bu o`rtancha oʻgʻli g'arb tomondan
qoraquyunlilar bostirib kelayotgan paytda Husayn Boyqarodan Xurosonni tortib olish umidida oʻttiz ming qoʻshin bilan
ot surib kela boshladi.

Ikki oʻt orasida qolgan Husayn Boyqaroni «endi magʻlub
boʻlgay!» deb vahimaga tushgan beku navkarlarning kattagina
qismi Yodgor Mirzo tomonga qochib oʻtib ketdi. Husayn
Boyqaro qolgan amirlarining maslahati bilan baland togʻ ustidagi
Nerotu qal'asiga kirib, vaziyat yetilguncha himoyada turmoqchi
boʻldi.

Soqisolmas dashtidan oʻtib, Nerotuga borayotganlarida kechasi yana mingga yaqin beku navkarlar Husayn Boyqaroni
tashlab qochdilar. Buning ustiga, Nerotu qal'asiga Boyqaro
tomonidan tayin etilgan Ahmad tugʻchi degan dorugʻa ham
xiyonat yoʻliga oʻtdi — qal'a darvozasini ichidan bekitib,
Boyqaroni qal'aga kirgizmadi.

Husayn Boyqaro ustma-ust kelayotgan bu zarbalardan sarosimaga tushib, qayoqqa yoʻl olishini bilmay turganda Alisher Navoiy uning huzuriga Yusuf otliq bir choparni boshlab
keldi:




— Qozoqliklarda siz bilan necha yil birga boʻlgan sadoqatli
amiringiz Muzaffar barlos zabardast oʻgʻillari bilan sizning
yoʻlingizga muntazir! — degan xushxabarni chopardan eshitgan Husayn Boyqaro:

— Allohga shukur! Olamda yaxshilar ham bor ekan! — deb
suyundi.

Qaysar degan joyda Muzaffar barlos toʻrt oʻgʻli va besh
yuzdan ortiq askarlari bilan Husayn Boyqaro qoʻshini safiga
kirdi. Yana Pirmuhammad barlos arlot qavmiga mansub uch
yuz navkari bilan Husayn Boyqaro tomoniga oʻtdi.

Bundan sal koʻngli koʻtarilgan Husayn Boyqaro Maymana
tumanidagi bir chorbogʻni oʻziga qarorgoh qildi. Shuning ustiga Hirotda isyon olovi alanga olayotgani haqida iztirobli xabarlar kela boshladi.

Urush paytida harbiy xarajatlar ko“paygani uchun aholiga
qoʻshimcha soliq solingan edi. Uni undirish paytida Qutbiddin
Tovus Simnoniy degan devonbegi podsho buyurganidan ikkiuch barobar ortiq soliq yigʻdirib, uning katta bir qismini oʻz
jig'ildoniga uradi. Bu hodisadan Abdulla Xatib degan ulamo
xabardor ekan, Husayn Boyqaroga ma'lum qiladi. Abdulla Xatib
boshliq taftishchilar Tovus Simnoniyning soliq pullaridan uch
yuz ming dinorini oʻzlashtirganini aniqlaydilar. Husayn Boyqaroning farmoni bilan bu katta mablagʻ Tovus Simnoniydan
undirib olinadi. Shundan keyin u devonbegilik lavozimidan
bo`shatiladi. O`rniga Abdulla Xatib devonbegi boʻladi.

Abdulla Xatib podshoning Hirotdan yiroqda urush tashvishlari bilan bandligidan foydalanib, aholiga yana yangi
soliqlar soladi. Zoʻravonlik bilan undirilgan soliq pullaridan
katta bir qismini u ham oʻzlashtirib, yashin tezligida boyib
ketadi.

Oyni etak bilan yopib bo“lmaganidek, Abdulla Xatibning
badnafsligi ham koʻpchilikka ayon boʻladi. Endi Qutbiddin Tovus Simnoniyning tarafdorlari soliqlardan bezor boʻlgan aholini Abdulla Xatibga qarshi qoʻzgʻatadilar.

Abdulla Xatib devonxonada oʻltirganda bir necha ming kishilik
olomon uning ustiga bostirib keladi. Qasoskor Tovus Simnoniy
tarafdorlarining yoniga qoraquyunlilarning Hirotda yurgan xu



fiyalari qo`shiladilar. Ular ataylab Husayn Boyqaroga qarshi
isyon olovini alanga oldiradilar.

Abdulla Xatib oʻltirgan devonxona toshboʻron qilinadi. Derazalar sinadi, eshiklar buziladi. Abdulla Xatibning oʻzi orqa
yoʻlaklardan qochib qutuladi.

Dargʻazab olomon doʻ`konlarni talaydi. Shaharda betartibliklar boshlanadi.

Hirotdan Maymanaga kelgan chopar bu dahshatli voqealar
xabarini Husayn Boyqaroga yetkazganda yosh podshoh qattiq
xavotirga tushib, Alisher Navoiy uchun tikilgan chodirga kirdi.

— Alisherbek, doʻstim, olov halqasida qoldik! Hirotda ham
isyon yong£ini!

Alisher Navoiy voqeaning tafsilotlarini eshitgach:

— Rost, Xoqoni Mansur, biz hozir olov ichiga tushgan
Qaqnus ahvolidamiz. Xudo xohlasa, olovni oʻchirib, kul ichidan
yana qad rostlagaymiz!

— Zora shunday boʻlsa! Hirotga sizmi, menmi, ikkimizdan
birimiz bormasak boʻlmas.

— Siz qoʻshin bilan qoling, doʻstim. Bosh sarkardasiz. Faqirga vakolat bersangiz, Hirotga men boray.

— Sizga yorliq bergaymen! Xalqni tinchitish uchun qanday
tadbir zarur boʻlsa, hammasini amalga oshirgaysiz!

— Mabodo, Abdulla Xatibning aybi tasdiqlansa, uning
oʻrniga boshqa devonboshi tayinlashim mumkinmi?

— Mumkin! Adolatsiz soliqlarni bekor qilishingiz uchun
ham vakolat berilgay! Faqat oʻzingizni ehtiyot qiling, Alisherbek!

HAYOT-MAMOT OLISHUVI

Alisher Navoiy Gavharshod begim madrasasi oldidagi katta
maydon va xiyobonga toʻplangan izdihom oldida Husayn
Boyqaroning yorlig`ini oʻqib eshittirdi.

— Qo`shimcha soliq olish toʻgʻrisida podshoh hazratlari hech
qanday farmon bergan emaslar! — dedi. — Bu soxta farmonni
Abdulla Xatib bilan uning hamtovogʻi Nizomiddin Baxtiyor
Simnoniy oʻz manfaatlari uchun, oʻylab chiqarmishlar!




— Abdulla Xatib bilan Xo`ja Nizomiddin osib oʻldirilsin! —
deb talab qildi izdihom orasida turgan Qutbiddin Tovus Simnoniyning tarafdorlari.

Bu ikki Simnoniy bir-biriga ashaddiy dushman ekanini Mir
Alisher yaxshi bilar edi. Husayn Boyqaroni shia mazhabiga
oʻtkazishga harakat qilgan buzg“unchi xoʻjalardan biri ham mana
shu Nizomiddin Baxtiyor Simnoniy edi.

— Osib oʻldirishga faqat podsho hazratlari hukm etishlari
mumkin, — deb javob berdi Alisher Navoiy, — ammo bizga
hibs qilish vakolati berilgan.

Mir Alisherning buyrugʻi bilan Nizomiddin Baxtiyor Simnoniy hibs qilindi, Abdulla Xatib allaqayoqlarga qochib ketgan
edi. Izlab topilganda uni ham hibs qilish shahar dorugʻasiga
topshirildi.

Xiyobonga toʻplangan xaloyiq orasida Qutbiddin Tovus Simnoniyning qarindosh-urugʻlari va tarafdorlari koʻp edi. Xazina
foydasiga uch yuz ming tilla jarima toʻlash uchun Qutbiddin
Tovus Simnoniy koʻpgina qarindoshlari va yaqinlaridan qarz
olgan edi. Ana shu qarindoshlari va yaqinlari unga bergan qarzlarini undirib olish umidida Qutbiddin Simnoniyni devonbegilik lavozimiga qayta tiklashni talab qila boshladilar:

— Abdulla Xatib Qutbiddin Tovus janoblariga tuhmat qilgan!

— Jarima notoʻgʻri undirilgan!

— Qutbiddin Tovus halol odam! Lavozimiga qayta tiklansin!

— Amir Alisher, adolat qiling!

— Tovus Simnoniy janoblarini tuhmat balosidan qutqaring!

Dengizday toʻlqinlanayotgan bir necha ming kishilik olomon
adolatga tashna edi. Mir Alisher Qutbiddin Tovusning musichai
beozorlardan emasligini bilardi. Lekin uning ustidan shikoyat qilgan Abdulla Xatib ham badnafs g“arazgoʻy ekanligi ma'lum boʻldi.
Ularning qaysisi qay darajada haq va nohaq ekanini aniqlash uchun
katta tekshirish oʻtkazish lozim. Bunga hozir fursat yoʻq. Mir
Alisher qanday qilib boʻlsa ham aholini tinchitishi kerak.

— Xaloyiq! Podshoh hazratlari Hirotga qaytganlaridan soʻng
yana taftish oʻtkazurlar. Ungacha biz podshoh bergan vakolatdan foydalanib, janob Qutbiddin Tovus Simnoniyni vaqtincha
yana devonbegi qilib tayin etgaymiz!




— 0, rahmat sizga hazrat Alisher!

— Tashakkur!

— Jur'atingizga tasanno, Amir Alisher! — degan xitoblar
ustma-ust yangradi.

Mir Alisher Hirotni tinchitib qaytar ekan, podshoning avvalgi farmoniga qarshi borgani, Boyqaro ishdan boʻshatgan Qutbiddin Tovusni yana devonboshi qilib tayinlagani doʻstining izzat-nafsiga tegmasmikin, deb xavotirlanardi.

Lekin Husayn Boyqaro mayda-chuyda izzat nafsga berilmaydigan, soʻzidan qaytmaydigan mard odam ekanligini yana bir
marta isbot qildi.

— Eng muhimi, gʻ“alayonni bartaraf qilibsiz! — dedi Mir
Alisherga. — Simnoniy vaqtincha devonboshi boʻlib tursa turar.
Oʻzim borib yana taftish oʻtkazdirgaymen. Doʻstim Alisher,
men sizga toʻqqiz martagacha e'tiroz qilish huquqini bergan
edim. Bu ikkinchisi boʻldi.

— Ikkinchisi? — tushunolmay soʻradi Mir Alisher. — Birinchisi qaysi edi, Xoqoni Mansur?!

— Birinchisi — bizni shia mazhabidan qaytarganingiz emasmidi? Agar Imom A'zam yoʻlidan qaytsak, gʻalayonlar bundan oʻn hissa ortiq boʻlishiga endi koʻzim yetmoqda. Tashakkur
sizga, Mir Alisher. Xudo Sizni menga doʻsti najotkor qilib
yuborgani uchun shukrona ayturmen.

— Sizdek mard podshohga doʻsti najotkor boʻlish — men
uchun eng yuksak sharafdir!

Ammo bu ikki doʻstga koʻz tikkan balolar kun sayin koʻpayib
bormoqda edi. Qoraquyunlilar podshosi Amir Hasanbek Husayn
Boyqaroning Balx tomonlarda Mahmud Mirzo tajovuzini bartaraf qilish bilan band boʻlib qolganidan xabar topgach, Tusda
qoʻshin bilan turgan Yodgor Mirzoga oʻz oʻgʻli Sulton Xalil va
inisi Zaynalbek boshchiligida yana bir necha ming navkarni yordamga yubordi.

Buning xabari Hirotga ham yetib keldi-yu, Husayn Boyqaroning barcha gʻanimlarini qoʻzgʻatib yubordi.

! Mansur — g'olib.




Bu g“animlarga endi Poyanda Sulton begim degan ayol kishi
bosh boʻldi. Husayn Boyqaroning onasi podshohning taxti turgan muhtasham Bogʻi Zogʻon qasrida yashayotgani Poyanda
Sulton begimning hasadini keltirmoqda edi. Qirq besh yoshlardagi bu ayol juda koʻp ichki nizolarga sabab boʻlgan Alauddavla Mirzoning singlisi edi. Yodgor Muhammad Mirzo uni
«amma» derdi. Bundan oʻn ikki yil burun mana shu ammasi
yetti yoshlik Yodgor Mirzoni qoraquyunlilarning oʻsha vaqtdagi
podshosi Jahonshohga berib yuborgan edi.

Jahonshohning vafotidan soʻng Yodgor Mirzo Amir Hasanbek saroyiga xizmatga oʻtgan, hozir uning farmonbardoriga
aylangan edi.

Poyanda Sulton begim Yodgor Mirzoni bobosi Shohrux
Mirzoning taxtiga chiqarishni va oʻzi uning homiysi boʻlishini
tunu kun orzu qilardi. Shu orzuni roʻyobga chiqarish yoʻlida
nimaiki qoʻlidan kelsa qilar, Hirotdagi ichki ahvol haqida Amir
Hasanbekning xufiyalariga aniq ma'lumotlar berib turardi.

Hirotda Husayn Boyqaro bilan chaplashib qolgan Faridun
barlos va Ahmadbek degan amirlar bor edi. Poyanda Sulton
begim ana shu amirlar yordamida devonboshi Qutbiddin Tovusni oʻz tomoniga ogʻdirdi. Keyin hammalari birlashib milodiy 1470-yilning javzo oyi oxirlarida Husayn Boyqaroni
oʻzlaricha taxtdan tushirgan boʻldilar. Uning oʻrniga Muhammad Yodgor Mirzoni Xuroson podshosi deb e'lon qildilar va
juma nomozida Abdulla Xatibni ishga solib, Yodgor Mirzoning
nomini xutbaga qoʻshib oʻqitdilar.

Yodgor Mirzo yetti ming kishilik qoraquyunlilarni boshlab
kelgan amir Hasanbekning oʻgʻli Sulton Xalil va inisi Zaynalbeklar bilan birga saraton oyi kirgan issiq kunlarda Hirotga yaqinlasha boshladi. Poyanda Sulton begim otlanib oʻz tarafdorlari bilan Hirotdan chiqdi va yangi podshoni bir kunlik yoʻlda
ta'zimu tavozelar bilan kutib oldi.

Qoraquyunli amirlar Hirotning eng salqin bogʻlarini avvalgi egalaridan tortib oldilar. Hirot va uning atrofidagi viloyatlarda amaldorlar shitob bilan oʻzgartirildi. Viloyatlardagi birinchi darajali rahbarlik oʻrinlariga qoraquyunlilar o“z odamlarini qoʻydilar. Yangi amaldorlar talonchilik va jabr zulmni




avj oldirdilar. Barcha jome masjidlarida Amir Hasanbek nomi
«Abulmuzaffar» nisbasi bilan xutbaning bosh qismiga qoʻshib
oʻqildi va u Xurosonning oliy hukmdori deb e'lon qilindi. Yodgor Mirzo esa uning itoatidagi noiblik unvoni bilan qanoatlandi.

Davlatni boshqarishdek murakkab ishdan bexabar Yodgor
Mirzo Bogʻi Zogʻon qasriga joylashib, ayshu ishratga berildi.
Qutbiddin Tovus Simnoniy Husayn Boyqaroning yashirgan
xazinalarini va barcha ichki sirlarini qoraquyunlilarga sotdi va
shuning evaziga bosh vazir lavozimini egalladi.

Qoraquyunlilar oldida Poyanda Sulton begimning xizmati
ham katta edi. Unga barcha molu mulk ishlarini boshqaradigan
vazirlik lavozimi topshirildi.

Gavharshod begimdan ham nufuzliroq malika boʻlish orzusida yurgan Poyanda Sulton Bogʻi Safed qasriga koʻchib oʻtdi.
Hirotning Bogʻi Muxtor, Bogʻi Zubayda, Bogʻi Shahr kabi
mashhur qasrlariga Poyanda Sulton begim qoraquyunli amirlarni joylashtirib, ularning koʻnglini oldi.

Bugun qoraquyunlilarning josusiga aylangan Amir Sherhoji
ham Yodgor Mirzo qoʻshini bilan Hirotga qaytib kelgan edi.
Unga Husayn Boyqaroning xizmatida yurgan birinchi darajali
amir Burunduq barlosning ulkan hovli-joylari va chorbog£ʻi
berildi. Amir Sherhoji Burunduq barlosning bolalari bilan xizmatkorlarini urib-soʻkib hovlidan haydab chiqardi-yu, tayyor
mol-mulk va uy-roʻzgʻor jihozlariga ega boʻlib oldi.

Hirotdan qochib Maymanaga kelayotgan odamlar bu voqealar xabarini Husayn Boyqaroga yetkazib turardilar. Qoraquyunlilar hatto tarixchi olim Mirxondning ham hovli-joyini
tortib olibdilar, oʻzini ahli ayoli bilan koʻchaga haydabdilar.
Ellik besh yoshlik nuroniy olim oʻsmir oʻgʻli Xondamir bilan
Maymanada Husayn Boyqaroning huzuriga kelib, koʻzda yosh
bilan arz qildi:

— Xuroson xalqining butun umidi sizdan, Xoqoni Mansur!
Yodgor Mirzo mag`rurlik bodasi kayfiyatidan goh mast, goh
behush. Mamlakat xarob boʻlgani bilan ishi yoʻq. Oʻzi bir befahm yigit ekan. Qoraquyunlilarning zulmidan el-yurtning sabr
kosasi toʻlgan. Murgʻob boʻyiga hokim boʻlib turgan Shayx Hasan




Temur ham qoraquyunli Ali Jaloyir bilan yogʻiylashib qolmishdir. Erta-indin u ham Sizga kelib qoʻshilmoqchi.

— Buni sizga kim aytdi, mavlono?

— O`zi aytdi. Saraxs yoʻlida u bilan koʻrishdik. Jurmkon
orqali Maymanaga kelmoqchi ekan.

Husayn Boyqaro soʻnggi xushxabar uchun Mirxondga tashakkur
aytdi. Yasovulni chaqirib, uni oʻgʻli bilan alohida chodirga joylashtirishni va barcha kerakli narsalar bilan ta'minlashni buyurdi.

Shundan soʻng bir pas oʻylanib oʻltirdi-da, keyin qoʻshni
chodirda turadigan Mir Alisherni chaqirtirdi.

— Bir tavakkal qilsak ne deysiz, Alisherbek?

— Xoqoni Mansurning tabiatlarida tavakkalchilik bor.

— Ammo bu galgisi juda qaltis. Oʻylab koʻring. Hirot bilan
uning atroflarida Yodgorning besh ming beku navkari bor. Yana
toʻrt ming qoraquyunli unga yordamga kelgan. Bizning mingtagina odamimiz qolgan. Ochiqchasiga masof! urushda gʻalaba
qilmogʻimiz amru mahol. Urushda yana qancha qon toʻkilgay,
talafot bo`lgay. Undan koʻra tunda Yodgor Mirzo gʻaflat uyqusida
yotganda ozroq odamimiz bilan yashirincha borib bossak... qoraquyunli qopqoniga tushib qolmasmikanmiz?

Mir Alisher ovozini pasaytirib dedi:

— Qopqonni chetlab otmoq mumkin.

— Demak siz ham tavakkal qilishga tarafdorsiz?

Mir Alisher chodir tashqarisida turgan soqchilar eshitolmaydigan darajada ovozini pasaytirib javob berdi:

— Ha, bunday tavakkalchilik Sohibqiron bobokaloningizning tajribasidan oʻtgandir.

— Qayerda?

— Qarshida. Rahmatlik Gavharshod begim Bogʻi Safedda
bizga Yazdiy «Zafarnomasi» boʻyicha saboq berganda hikoya
qilgan edilar, yodingizdami?

— Ha, ha, bobokalonimiz oʻshanda necha yoshda boʻlgan
ekanlar?

— Yigirma yettida. Siz bugun oʻttiz ikkidasiz. Faqir yigirma
toʻ“qqizdamen. Ayni tavakkal qiladigan yigit yoshidamiz. Faqat

! Masof urush — yasal tuzib, yuzma-yuz urushish.




yogʻiy tomondan aniq ma'lumotlar olmogʻimiz zarur. Oʻshanda
Qarshi qal'asini chingiziylar oʻn ikki ming askar bilan qoʻriqlab
turgan ekan. Temurbek ikki yuz qirqta odami bilan tunda borganlar, avval til olib, ahvolni aniq bilibdirlar. Qarshidagi
yogʻiylar ham ayshu ishratga berilib, tamom beparvo uxlab
yotgan ekanlar. Qal'ani Temurbek egallagandan keyin uygʻonib
hujum qilganlar. Ammo Qarshi aholisi Temurbekka koʻmak bergan. Chingiziylar zulmidan bezgan butun xalq toʻrt tarafdan
kurashga otlanur. Shu tarzda oz sonli qoʻshin tadbiru tavakkal
bilan ellik barobar koʻp lashkar ustidan gʻalaba qozongan ekan.

— Shoyadki bizga ham shunday zafar nasib etsa! Eng yaqin
amirlarni toʻplab mashvarat qilaylik!

— Xoqoni Mansur, mashvarat bobida shoshmaganimiz
ma'qul. Chunki ikkilanib turgan beku navkarlar bor. Ulardan
birortasi yogʻiy tomonga qochib borib sirni oshkor qilsa,
qopqonga tushib qolishimiz mumkin. Xoin esa bu xizmati uchun
istagan martabasiga erishgay.

— Yuzini teskari qilsin xoinning! Fikringiz ma'qul. Men
avval Hirotdan aniq axborot olib keladigan odamlarni ishga
solgaymen.

Axborot oluvchi yigitlar orasida eng botiri va mohiri Sherim
qorovul! degan navkar edi. Oʻsha kecha podsho uni aniq topshiriqlar bilan Hirotga joʻnatdi.

Ertasi kuni barcha beku navkarlar bilan Maymanadan
koʻchdilar. Beku amirlar orasida «Qayonga bormoqdamiz?
Maqsad nedur?» degan shivir-shivir kopaydi. Togʻ“kon degan
joyga yetganlarida Hirotga ketgan Sherim qorovul Yodgor Mirzo
qarorgohidan bir mulozimni «til» qilib tutib keldi.

«Til»ning bergan aniq javoblaridan ma'lum boʻldi-ki, Yodgor Mirzo Bogʻi Zogʻon atrofiga soqchilar ham qoʻymasdan
butunlay beparvo ahvolda kayfu safo qilib yotibdi. Shuni aniq
bilganlaridan soʻng podshoh barcha amirlarni maxfiy mashvaratga yigʻdi va Alisherbek bilan birga tuzgan rejalarini aytib berdi.

Sherim qorovul keltirgan axborotni ham eshitgan amirlar
tavakkal qilib borish haqidagi rejalarini ma'qulladilar.

! Qorovul — u zamonda razvedkachi ma'nosini bildirgan.




Bogʻi Zogʻonda bir yildan ortiq yashagan Husayn Boyqaro
uning qayerida nima borligini, darvozalari qaysi tomonga ochilishini yaxshi bilardi.

Eng ishongan amirlaridan Muzaffar barlosga bir yuz ellik
navkar bilan bogʻning markaziy darvozasini ochish topshirildi.
Har ehtimolga qarshi Yodgor Mirzo bu kecha qayerda qanday
tunayotganini aniqlash uchun Xusrav Muhammad degan yana
bir botir yigit Bogʻi Zogʻondan til olib kelish uchun yuborildi. Bu yigit Yodgor Mirzo uxlab yotgan qasr soqchilaridan
birini tutib keldi. Soqchi bergan ma'lumot ham avvalgidek edi.
Yodgor Mirzo hech qanday xavf-xatardan ogoh emas, dong
qotib uxlamoqda.

Bundan dadillangan Husayn Boyqaro Alisher Navoiyni eng
ishonchli sakson nafar sovut kiygan navkarlar bilan oʻz yoniga
oldi. Xiyobon deb atalgan koʻchadan Bogʻi Zogʻonga yoʻl oldi.

Saraton issig'ida Yodgor Mirzoning shahar tashqarisidagi
bogʻda salqinlab yotgani ishni bir qadar osonlashtirardi. Lekin
Bogʻi Zogʻonning oʻzi juda katta maydonni egallagan, toʻrt
tomonida toʻrtta mustahkam darvozasi bor, uch oshiyonlik qasri
esa baland tepalik ustiga qurilgan edi. Muzaffar barlos oʻz yigitlari bilan markaziy darvozani jangsiz egalladilar. Husayn
Boyqaro va Alisher Navoiy shu darvozadan kirib, tepalik ustidagi
qasrga yaqinlashdilar.

Qasr sukutga choʻmgan edi. Ehtimol, Yodgor Mirzo yovini poylab pusib turgandir? Uning juda botir qilichboz yigit
ekani koʻpchilik orasida ovoza boʻlgan edi. Shuning uchunmi,
sukutga choʻmgan qasr tomonga birinchi boʻlib otilib borishni
istagan beku navkar boʻlmadi. Shunda Alisher Navoiy otidan
sakrab tushdi-yu, belidagi qilichining sopidan tutgan holda:

— Xoqoni Mansur, menga ijozat bering! — dedi.

Husayn Boyqaro doʻstini xatarli ishdan qaytarmoqchi boʻldi:

— Siz shoshmang, Mir Alisher. Balki boshqalar...

Ammo boshqalardan sado chiqmadi. Shundan soʻng:

— Mir Alisherga ijozat berdik, faqat eng botir navkarlardan yoningizga oling! — dedi.

Toʻrt navkar Alisher Navoiyni oʻrtaga olib, marmar zinalardan tepalikka koʻtarila boshladilar.




Alisherbek qilichining tosh zinalarga noxosdan urilib
jaranglab ketmasligi uchun uning dastasidan mahkam tutib,
baquvvat yigitlarga xos yengil harakatlar bilan qasrga chiqib
bordi.

Yodgor Mirzo parqu toʻshakda mast uyquda yotgan edi.
Ipak pardaortida bittagina sham lipillab yonib turardi.

Poʻlat jarangidan uygʻonib ketgan Yodgor Mirzo choʻchib
koʻzini ochdi-yu, hobgohga qilich yalangʻochlab kirgan notanish odamlarni koʻrdi. Oqshom ichgan mayining kayfi bir lahzada tarqab ketdi. Bosh tomonida turgan qilichini olmoqchi boʻlib
qoʻl choʻ“zganda Mir Alisher navkarlarga buyurdi:

— Tuting buni! Ilkini bogʻlang!

Qoʻli orqasiga bog`langan Yodgor Mirzoni navkarlar ikki
qoʻltig`idan tutib, pastda kutib turgan Husayn Boyqaroning
oldiga olib tushdilar.

Bogʻi Zogʻon darvozalarini egallab, ichdan bekitgan Muzaffar barlos va boshqa beku navkarlar podsho turgan joyga
yigʻilib kelganda tong endi yorisha boshlagan edi.

Husayn Bayqaro doʻsti Mir Alisherga yuzlandi:

— Amir Nizomiddin Alisher, siz bugun botirlik namunasini koʻrsatdingiz. Men siz bilan iftixor qilurmen. Amir Muzaffar barlos, sizdan va boshqa hamma beku navkarlardan minnatdormen!

Yodgor Mirzo ozariy tilda Husayn Boyqaroga arz qildi:

— Olampanoh, yetti yoshimda bani qoraquyunlilar olib
gittilar. Yana unlar buraga olib kildilar. Hansi! aybim uchun
elimni bagʻlamishlar?

— Nodon yigit, aybingizni bilmasangiz, men sizga buyuk
momongiz Gavharshod begim aytib bergan bir rivoyatni eslatay. Zaharli ilonlar ona lochinning uyasiga ilon tuxumlarini
qoʻyib ketgan ekan. Bu tuxumlardan lochin polaponlari oʻrniga
ilonbachchalar chiqqanda ona lochin dahshatga tushib, faryod
chekkan ekan. Siz ham lochin uyasidan chiqqan ilonbachchaning ishini qildingiz. Xurosonni bosqinchilar oyogʻi ostiga
tashlab toptatdingiz. Amir Hasanbekning ilkida qoʻgʻirchoq

'Hansi — qaysi.




podsho boʻlib xizmat qildingiz. Janob amirlar, ayting, bunday
ogʻir gunohlar uchun qanday jazo lozim?

— Oʻlim! — dedi Muzaffar barlos.

— Balki Ixtiyoriddin qal'asida hibsda saqlash kerakdir? —
ikkilandi Husayn Boyqaro. — Har qalay, bu ham temuriyzodalardan...

— Xoqoni Mansur, siz buni «qoʻgʻirchoq podsho» deb toʻgʻri
aytdingiz, — arz qildi Mir Alisher.— Qoʻgʻirchoqning ipi qoraquyunlilar ilkidadir. Agar buni hibsda saqlasak, Amir Hasanbek
qoʻg`ʻirchogʻini ozod qilish bahonasida yana qoʻshin tortib kelgay. Qaytadan urush boʻlgʻay, behuda qon toʻ`kilgay.

— Mir Alisherning uzoqni oʻylab aytgan soʻzlari haq! —
dedi Muzaffar barlos. — Yana urush olovida kuymaslik uchun
qoʻgʻirchoq podshoning ipini bir yoʻla kesib tashlamoq darkor!

Koʻpchilik amirlar shu fikrda boʻlganliklari uchun Yodgor
Mirzo oʻsha soatdayoq qatl etildi.

Tong otganda shahar koʻchalariga chiqarilgan jarchilar
Husayn Boyqaroning Hirotga qaytganini, Yodgor Mirzo Bog£ʻi
Zogʻonda qatl etilganini e'lon qildilar. Koʻpchilik hirotliklar
bu xabarlardan ruhlanib, koʻcha va maydonlarga yopirilib chiqdilar. Husayn Boyqaroning askarlari tong saharlab shaharning
eng muhim joylarini egallagan edilar.

Hirotni va butun Hurosonni qoraquyunlilar asoratidan ozod
qilishda podsho qoʻshiniga butun xalq, dovyurak yoshlarni bera
boshladilar.

Yodgor Mirzoning qatl etilganini eshitgan ammasi Poyanda Sulton begim vahima ichida Bogʻi Safeddan qochib qoldi.
Koʻchada uni tanigan yosh-yalanglar ketidan toshlar otib:

— Yoʻqol, yalmogʻiz, sharmanda, qoraquyunlilarning
qoʻshmachisi! — deb quvdilar.

Poyanda begim o`zining avvalgi kichkina hovli-joyiga qaytib
borib, darvozasini ichidan bekitib oldi. Shundan keyin u koʻchaga
chiqolmaydigan, mabodo chiqsa ta'na-yu, dashnom eshitib,
yana hovlisiga kirib bekinadigan boʻlib qoldi.

Shu tarzda bu begim oʻzini oʻzi xonaki hibsga mahkum qildi.
Buni eshitgan Husayn Boyqaro «ayol kishiga shu jazo oʻzi
yetgay» deb, boshqa jazoga buyurmadi.




Devonbegi Qutbiddin Tovus Simnoniy shahardan qochib
chiqib ketayotganda qoʻlga tushdi. Soʻnggi xoinligi va avvalgi
oʻgʻirliklari uchun maydonga toʻplangan xaloyiq oldiga chiqarilib, bo`ynini kundaga qoʻydilar va boshini oybolta bilan kesib
tashladilar.

Burunduq barlosning hovli-joyini egallagan Sherhoji jazodan qoʻrqib togʻlarga qarab qochdi. Burunduq barlos o“z odamlari bilan uni o'rmonzor bir darada quvib yetdi.

Burunduq barlosning yonida Gavharshod begimning jiyani Nizomiddin Ahmad Tarxon ham ot choptirib kelmoqda
edi. Burunduq barlos Sherhojini kamondan nishonga olib otdan qulatmoqchi boʻlganda Ahmad Tarxon uning qoʻlidan
tutdi:

— Shoshmang, janob amir! Bu iblisga bir oʻq yetarlik emas!
Qancha begunoh Tarxon amirlarini ziyofat dasturxoni ustida
oʻldirdi. Gavharshod begimni tuhmat bilan qatl ettirdi. Abulqosim Boburni ajalidan oldin oʻldirgan ham shu. Butun umri
qotillikdan iborat! Buning jinoyatlari togʻday ulkan, o“pqonday
tubsiz! Endi buni togʻlarimiz bosib chilparchin qilsin,
oʻpqonlar yamlab yutsin! Hoʻ, ana oʻsha baland qoyatosh ustiga
quvib chiqaraylik. Naryogʻi tosh jar. Qochib qutulolmagay!

Ahmad Tarxon koʻrsatgan tik qoyatosh ustiga ot chiqolmas
edi. Ot yurolmay qolgan joyda Sherhoji egardan tushib piyoda
qocha boshladi. Ahmad Tarxon va Burunduq barlos qiyofasida
uni naqd oʻlim quvib kelmoqda edi. Buni sezgan Sherhoji jonjahdi bilan qoyatosh ustiga qochib chiqdi.

Atrofini oʻrab kelayotgan merganlar yoy oʻqi bilan uni
nishonga olayotganlariga koʻzi tushib vahimasi battar oshdi.
Sarosima ichida qoyatoshning narigi pana tomoniga oʻzini otdi.

Biroq qoyaning narigi tomoni ikki yuz quloch balandlikdagi tosh jarzov edi. Zov tagidan oʻtgan Hirot daryosi togʻlardan kelgan sel bilan toʻlib-toshib oqmoqda.

Uzoqdagi qora bulut ichida chaqmoq yalt-yult qilar, shatir-shutur doʻl yogʻar, jala va doʻldan hosil boʻlgan ulkan sel
Hirot daryosiga tushib, shagʻirlab otmoqda edi.

Merganlar oʻqidan qochib, tosh jar tomonga oʻzini otgan
Sherhoji ikki yuz qulochlik balandlikdan pastga qulab ketdi.




Qirrali xarsangtoshlar ustiga qulab tushayotganini koʻrib jon
achchig£ʻida:

— A-a-a-a! — deb qichqirgani uzoqlargacha eshitildi.

Katta balandlikdan oʻtkir qirrali xarsangtoshlar ustiga
chalqancha tushgan Sherhojining boshi tanasidan uzilib ketdi.
Urilish zarbidan bosh ham, tana ham qapchib borib, shag£ʻirlab
oqayotgan sel ichiga tushdi. Sel yumalatib oʻtayotgan katta toshlar, ildizi bilan sug`urib olingan daraxtlar qop-qora vahshiy
oqim ichida Sherhojining parchalangan tanasini loyqaga koʻmib,
yoʻq qilib yubordi.

Qoyatosh tepasida turib buni koʻrgan Burunduq barlos dahshat ichida yoqasini ushladi:

— Yo tavba! Qilmish-qidirmish deganlari shumikan?

— Ha, qasos qaytgani ham shu, — dedi Ahmad Tarxon. —
Bir buzg“unchi mal'undan qutuldik. Yuring, endi yaxshi odamlarning oldiga qaytaylik.

Shundan keyingi uch kun davomida Hirot gʻalaba shodiyonasi va bayram tantanalari ogʻushida boʻldi. Shohruh Mirzo va
Gavharshod begim madrasalarining oldidagi ulkan maydon
barcha shodiyonalarning markaziga aylandi. Tagiga silliq toshlar
toʻshalgan ulkan maydonning chor atrofi bayramona bezaldi.
Maydon markaziga maxsus shahnishin oʻrnatildi, unga nodir
gilamlar, zarbof koʻrpachalar toʻshaldi. Xontaxtalarga nozu
ne'matlar qoʻyildi.

Oftob togʻ ortidan endi koʻtarilayotganda podshoh Husayn
Boyqaro va uning oʻng yonida Alisher Navoiy maydonda paydo
boʻldilar. Maydon atrofida yuzlab odamlar ularni olqishlar bilan kutib oldilar.

Shahar hokimi va shayxulislom podshoning ikki tomonidan
borib, uni oltinlar bilan bezatilgan shahnishinga oʻtqazdilar.

Alisher Navoiy boshliq beku a'yonlar shahnishin atrofiga
toʻshalgan zarbof ko`rpachalarga qoʻr tortib oʻltirdilar. Shahnishin yaqinidagi baxmal oʻrindiqldardan qorilar joy oldilar
va podshoning ishorasi bilan Shohruh Mirzo hamda Gavharshod




begim arvohlariga bagʻishlangan tilovatni baland ovoz bilan
chiroyli qilib oʻ“qidilar. Hammalari yuzlariga fotiha tortganlaridan keyin shayxulislom podshodan soʻzlashga ruxsat oldi-yu,
balandparvoz soʻzlar aytib podshoni qahramonona gʻalabasi
bilan tabrikladi.

Shundan keyin Husayn Boyqaro yig`ilganlarga qarata soʻz
aytdi:

— Aziz va muhtaram hirotliklar! Mana shu biz turgan joylarga Sohibqiron bobokalonimiz Amir Temurning ham unutilmas mehnatlari singgan. Valine'matimizning ulugʻ ruhi umr
boʻyi bizga madad berib keladi. Hozirgi g'alabamizga ham avvalo Xudo, soniyan shu ulug“ bobomizning ma'naviy madadi
bilan erishdik. Sohibqironning suyukli farzandi, qirq yildan
ortiq ulkan saltanatni otalari kabi donolik bilan boshqargan
Xoqoni Said — Shohruh podshohning buyuk sa'y-harakatlari
bilan Samarqand shahrining markazida Sohibqironga atalgan
olamshumul maqbara bunyod etildi. Ikki kun burun biz Hirotdan borib, shu ulugʻvor maqbarani ziyorat qildik. Sohibqiron
maqbarasining ziyoratiga kelgan Hindiston, Xitoy, Farangiston, Olmoniya va boshqa davlatlarning elchilarini kutib oldik,
hurmatlari uchun shohona dasturxonlar yozdik. Ular tinchlik va
barqarorlik tarafdoridirlar. Buyuk Ipak yoʻli yana ishga tushganidan juda mamnunlar. Biz bugun ham Buyuk Ipak yoʻllaridan
oʻtayotgan karvonlarni koʻrdik. Tinch barqaror davlatda yashayotganimiz uchun parvardigorga shukronalar aytamiz. Tinchlik
va barqarorlik uchun jonini fido qilgan buyuk siymolardan biri
Mahdi Ulyo Gavharshod begim edilar. Bu ulug“ malika bizni
mana shu madrasalarda o`qitgan edilar. Bizni oʻz farzandlariday
mehr bilan tarbiya etgan edilar. Iloyo joylari jannatda boʻlsin.
Shunday shodiyona kunda biz eng oliy ehtiromimizni, avvalo,
Sohibqiron bobokalonimizga bagʻishlaymiz. Sohibqironning oʻgʻli
va kelinlari biz uchun qurib ketgan madrasalar oldidagi maydonga ziyoratga keldik! Xudo xohlasa Hirot tez kunda Shohruh
podshoh davridagidek obod va goʻzal boʻlgʻusidir. Biz bu
oliyjanob ish uchun barcha kuch-quvvatimizni sarf etgaymiz!

Husayn Boyqaro maydon atrofida turgan yuzlab odamlarga
bir koʻz yugurtirib chiqdi-da:




— Sizlarga bir yangilikni aytmoqchimen. Hirot aholisi ogʻir
soliqlardan azob tortmoqda ekan. Xususan, lashkar zari va xorijiy degan soliqlar... Bormi shunday soliqlar?

— Bor!

— Jonga tekkan! Bor! — degan tovushlar eshitildi.

— Boʻlmasa, mana qaranglar! — Boyqaro farmon yozilgan
bir varaq qogʻozni boshiga koʻtarib koʻrsatdi-da:

— Mana, yangi farmonimizga binoan bu soliqlar ertadan
boshlab uch yilgacha toʻxtatilgʻaydir!

— O, rahmat!!!

— Tashakkur, shahanshoh! — degan xitoblar toʻrt tarafdan
yogʻildi. Hamma duoga qoʻl ochib, podshohga uzoq umr tilaganda

— Ollohu akbar! — degan takbir yangradi.

Bu tadbirning ziyofati ham katta boʻldi. Podshohning in'omi
tarzida Hirotning butun aholisiga hamma mahallalarda toʻy oshi
berildi. Buning uchun uch yuz qoʻy, oltmish bosh yirik
qoramol! soʻyildi. Oshga kerakli boshqa hamma masalliqlar davlat hisobidan olindi va butun shaharda uch kun toʻy boʻldi!

(Tamom)

! Ushbu raqamlar A.Samarqandiyning «Matlai sa'dayn va Majmai
bahrayn» kitobida keltirilgan.



MUNDARIJA

 

Togʻlarga tarmashgan bulutlar

ТадФт 1адо2051.......шшшш- ши 16
ШИБО52 ОПЮЛУАШ сам ит итнишвинши ининизииш 23
Аъдшай тип иК 1зуот .......ш s nurin n nn nnin 28
Shohlarga йдо таШКа ...........шшшшшш 2 42
Daryoga'qulagan tog` smorsmvmmuvavininmvinannn inning 55
Momosiga 4а5а дПвап пеуага ........шш)ш-ш- 59
Опа уа ов У 2йтгоМан шиш nal 64
Оуамдап Поп стддап Тос... ишини шан ииии 2
Тавш аш хатоп аш шишиши иш ишини 78
Dahoga koʻz tikkan balolar ............................i.iisosiss0s0ns0soni0n 90
ёшда ........шшшшшшшшши иа 99
Qonli qilich va haq so'z аашннн—н—н——— нин 112

 

Ruhiy qiynoqlar

Chaqmoqday yaltillab soʻngan umr .................................. 126

Kuygan. qanotlar:zsvsmvosuzmwnunvinnnnannvwni vanna 140

МадоБи опетаг 7 КавОГИ а.нинг 156

Uyat oʻlimdan yomon....... n 165



СО ТЕ ОШ шан эн — = шиш ши 13

Оатар опа 180
ёбама тотшо унтининг интишопишимтии 187
Оцур ш аШтрай 1 00Шаб. ишииишанийнши—нини 191

 

Hirotga sig'magan daho

Hayotdan qaytgani qasos ишига 209

СИОУ Паца да инти = нин нин 227

Науо(-татог оШ8ШУу1 шишиши 239



Pirimqul Qodirov
SHOHRUH VA GAVHARSHOD

Tarixiy roman

Muharrir L. Igamova
Tex. muharrir U. Kim
Badiiy muharrir R. Zufarov
Musahhihlar SH. Oripova, S. Salohutdinova
Komputerda tayyorlovchi B. Dushanova

Bosishga ruxsat etildi 19.11.2009. Qogʻoz bichimi 834x108 '/,, Tayms
garniturada ofset usulida bosildi. Shartli b.t. 13,44. Nashrt. 14,15.
1000 nusxada chop etildi. Bahosi shartnoma asosida.
Buyurtma Ne 09-258

O`zbekiston Matbuot va axborot agentligining
«O`zbekiston» nashriyot-matbaa ijodiy uyi.
100129, Toshkent, Navoiy koʻchasi, 30.




84(5Ў)б
053

Qodirov Pirimqul

Shohrih va Gavharshod (Text): «Ona lochin vidosi»
romanining toʻldirilgan yangi nashri «Tog`ʻlarga tarmashgan»:
tarixiy roman /P. Qodirov. — Toshkent: «Oʻzbekiston»,
2009. —256 b.

ББК84(5Ў)б


