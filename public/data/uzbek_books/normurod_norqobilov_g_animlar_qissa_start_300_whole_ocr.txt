G'animlar (qissa). Normurod Norqobilov

Normurod Norqobilov

GA'NI MLAR

Qissa

“Yoshlik” jurnali
2006

Suyukli iti Dikkiquloq oʻldirib ketilgandan so'ng, g'azabi ko'kka oʻrlagan Sarvar, itining qotili
boʻlmish Yoldor bo'rining jonini olmoqqa qat'iy ahd qildi. Shu togʻda yo sen turasan, yo men, deya bor
ovozda hayqirdi. Keyin iti jasadini izzat-ikrom bilan tepalikka koʻmdi. Doʻppaygan "qabr" ustida,
tevarakdagilardan uyaldi shekilli, koʻzini yoshlamoqdan bazo'r tiyildi. Mijjalari yoshlanmasa-da,
yig'lamoqdan beri boʻlib dedi:

— It emas, gavhar edi! Gavharimdan ayirdilar!

Atrofdagilar miyigʻida iljayishsa-da, odob yuzasidan, sukut saqlamoqqa harakat qildilar. Shunga
qaramay, kinoyaomuz tomoq qiruvchilar baribir topildi. Nega deganda, itning oʻlimi tog'da fojea
sanalmaydi. Jasadi bu tarzda izzat-ikrom bilan koʻmilmaydi. Eshakda biror oʻnqir-cho'ʻ'nqirga sudrab
oborib tashlanadi. Eti quzgʻunlarga yem boʻlib, suyagi tuproqqa qorishib ketadi. Binobarin, togʻda it
qahat emas, istalgan xonadonga bosh suqsang, yoʻq deganda, uch-to'rttasi oldinga akillab chiqadi.
Egasi bilan kelish-da, xohlaganingni tanlab olaver.

Itga aza ochish nimasi?

Biroq Sarvar deganlari qishloq itlarini bir chaqaga olmaydi. Bularda faqat jasad bor, fahmfarosatdan esa zig'ircha yoʻq, deydi. Tulkisimon Dikkiqulogʻini esa dunyodagi barcha itlardan afzal
koʻradi. Bunda bor-yoʻgʻi zabon yoʻq, qolgan hamma narsani odamday ilg'aydi, odamday fahmlaydi,
ishonmasangiz sinab ko'ring, deydi. Ammo Dikkiquloqning o'ziga xos a'lo jihatlarini odamlar bilishga
ulgurmadi. Erta tonglardan birida u Yoldorning changalida, egasi aytmishli, fojeali ravishda nobud
boʻldi.

Eng yomoni, bu hodisa Sarvarning ko'z oʻngida yuz berdi.

Tong g'ira-shirasida qo'ra adogʻidan qora ko'lanka sirgʻalib chiqqanida, Sarvar odati boʻyicha
hovlida nafas olish mashqini bajarmoqda edi. Iti qo'radan beriroqdagi yalanglikda iskalanib yurardi.
Qora sharpani qishloq itlaridan biri deb oʻylagan Sarvar avvaliga unga e'tibor bermadi. Qachonki,
Dikkiquloq oʻzi tomon jonhalpida otilgachgina, diqqat qildi. Itini ta'qib etib kelayotgan koʻlankaning
rosmana bo'ri ekanligini angladi. U bamisoli qora quyunday bostirib kelardi. Ana, u hash-pash
deguncha itini quvib yetdi. Sarvar es-hushini yigʻib olguncha boʻlmay, uni jonsiz jasadga aylantirib,
togʻ tomon asta yoʻrtib keta boshladi. Hatto oʻq ovozidan soʻng ham harakatini oʻzgartirmadi.

Tabiiy, Sarvar uydan miltigʻini olib chiqquncha u ancha olislab ketgandi. Yigit uning ortidan
behuda yugurib, bekorga oʻq uzib, hiyla yergacha ta'qib etib bordi. So'ng nafasi qisilib, taqron yerda
choʻzilib qoldi.

Bu hodisani oʻzidan boʻlak fojea sifatida qabul qiluvchi boʻlmadi. Sarvar deganlari bu qishloq
uchun begona. Togʻ havosidan dardiga shifo izlab kelgan bir odam. Ammo u oʻzini begonaman deb
turgani yoʻq. Kirishimli, pishiq-puxta yigit ekan. Kelishi bilan kishilardan bir suruv qoʻy-qo'ʻzi sotib olib,
G'uchchi pakanani cho'ʻponlikka yolladi. Suyun cholning oʻrtancha oʻgʻliga atab qurdirgan uyini qo'rapo'ʻrasi bilan ijaraga oldi. Haftada bir mashinada kelib, holidan xabar olib ketadigan oshnaog'ʻaynilarining turq-tarovatiga qaraganda, o'ziga to'q odam. Ammo hech betobga oʻxshamaydi. Kun
boʻyi, yelkasida miltiq, togʻ'ma-togʻ sanqiydi, yo boʻlmasa, betdagi yovvoyi bodomzorda soatlab muk

 1

G'animlar (qissa). Normurod Norqobilov

tushib oʻtiradi.

G'uchchi pakana esa unga itday sodiq. Suruvga qarashdan tashqari, oqshomgi kuydirish- pishirish
ham uning zimmasida.

— Aka shaharga qaytishda meniyam o'ʻzi bilan olib ketarkan, — deydi maqtanib. — Shahardi
jonon qizlaridan biriga uylantirib qo'yaman oʻzim seni deyapti.

— Shu niyati bor ekan, qishloqdi qizlariyam teshib chiqmasdi, — deydi eshitganlar kulib. — Yo
shahardi qizlari boshqacha boʻlarkanmi?

— Qishloqdi qizlari bizga toʻgʻri kelmaydi. — G'uchchi pakana "akaxoni" kabi tevarakka viqorli
nazar tashlashga urinadi. — Endi biz, shu... shahardi enasi oʻqmagan qiziga uylanamiz-da. Shu ish
peshonada bor ekan-da.

— Nazarimda, Tovqora zarangning qizi ketidan tilingni osiltirib yuruvding, nima, koʻ'nmadimi u?

— Aytdim-ku, qishloqdi qizi bizga toʻg'ri kelmaydi deb. — G'uchchi pakana boʻsh kelmaslikka
tirishadi. — Uning boshidan achigan qatiq isi anqiydi. Shahardi qizlari atirda choʻmiladi. Bizga
shahardi qizi durust.

— Uzoqdagi quyruqqa intilib, yaqindagi o'pkadan quruq qolmagin tagʻin. Eshitdingmi, unga
Uchtoldan sovchilar kelayotganmish.

Biroq bu gap G'uchchi pakanaga zig'ircha ta'sir qilmaydi. Soʻzlovchi qolib, togʻlarga boqadi, g'alati
tamshanadi.

— Har kech aka bilan maza qilamiz lekin, — deydi tomdan tarasha tushganday. — Akada aroq
serob. Og'aynilari tashlab ketishadi. Oʻzi kamgina ichadi-yu, lekin mendan hech ayamaydi.

— Odamga o'xshab, uch-to'rttasini qo'yningga sob chiqmaysanmi, bizam maza qimaymizmi.

— Aka xafa boʻladi-da.

— Bilib o'tiribdimi.

— Biladi. Aka yomon sinchkov.

— Zo'r aka topding-da lekin.

— Xudoga shukr!

— Hazir boʻl, tagʻin choponsiz qoldirib ketmasin. Shahardi odami ayyor boʻladi.

— Xafa qilayapsiz, birodar. Aka siz o'ylagan odam emas.

Qishloq ahlining Sarvar haqida hozircha bilganlari shu. Koʻproq oʻz mayli va oʻz xayolida bradigan
bu odam iti oʻldirilgan kunning ertasi oqshom erkaklar yigʻilib o'tiradigan doʻnglikka chiqib keldi. Kun
boʻyi Yoldorning izidan sangʻagan shekilli, horgʻin va andak tajang edi.

— Nima, tutqich bermayaptimi, mehmon? — dedi Suyun chol hol-ahvol soʻragan kishi boʻlib. —
Tutishingiz qiyin uni. Ergash bodigayam tutqich bermagan u. O'rta yerda Ergashning o'zi o'lib ketdi.

Sarvar javobga oshiqmadi. Tog'larga bir muddat tikilib turarkan, tolgʻin bir harakatla choʻntagidan
bir dasta pul chiqardi.

— Itimning huniga mana shuni tikaman! — dedi iddaoli, ham kibrli ohangda. — Sharti shu, jasadi
oyogʻim ostida boʻlishi kerak! Tepkilab alamimdan chiqmoqchiman!

U, qoʻlidagi ozmuncha pul emasdi, odamlarning gʻimirlab qolishini kutgandi. Ammo u kutgan
hodisa yuz bermadi. Davra ahli tebranmadi. U, yo bu kammi, degancha bo'lmay, kimdir bu yil qish
erta kelishi mumkinligini aytib qoldi. Bir zum sukutga tolgan davra birdan jonlandi. Qishning erta
kelish-kelmasligi haqida har kim oʻz bilganicha bashorat qila boshladi.

Sarvar sezdiki, buning hammasi shunchaki gap. Noqulay vaziyatdan qutulmoq uchun ko'tarilgan
"gʻavgʻo". Odamlar go'yo uning borligini unutganday, keraksiz bahsga berilgandi. Hartugul Suyun chol
joniga ora kirdi.

— Cho'ʻking, mehmon, turmang buytib, — dedi koʻzlari jovdirab.

— Boray! — dedi Sarvar, bu yerda men ortiqcha ekanman, degan ohangda. — O'tirib nima
qildim, boray!

U ketmoqqa ulgurmadi. Bir chekkada chakmoniga o'ralib, gumbazday bo'lib oʻtirgan Shoyim
yoʻgʻon to'satdan tilga kirdi. Sarvar hamisha xoʻmrayib yuradigan bu odamni jinidan battar yomon

 2

G'animlar (qissa). Normurod Norqobilov

koʻrardi. Shuning uchun ensasi qotibroq unga yuzlandi.

— O'ldirsangiz mayli, lekin jasadini xoʻrlashingizga yoʻl qo'ymaymiz, — dedi Shoyim yoʻgʻon
tomogʻini qira-qira. — Nimaga deganda, Yoldor bizga begona emas, oʻzimizning jondor. Itlarga kun
bermagani bilan, hozircha mol-holimizga tekkanicha yo'q. Puldi esa kissaga soling! Pul degani
o'zimizdayam achib yotibdi.

— Ha, u oʻzimizning jondor, — Suyun chol o'yindan oʻt chiqmasin degan oʻyda, shosha-pisha
gapga aralashadi. — G'uchchivoy sizga aytgan chiqar, a?

— Hozircha aytganicha yo'q.

— U aytmagan boʻlsa, biz aytamiz-da, — Shoyim yoʻgʻon o'siq qoshlari ostidan oʻqrayib tikildi. —
Yoldorni Tolmas cholning nevarasi Safar degan bacha asrab olgan. Ikkisiyam rahmatli boʻlib ketgan.
Avval bacha oʻldi, keyin boboy... Shundan beri Yoldor erkinlikda yuribdi. Toʻgʻrisi, u bizdiyam rosa
jonimizga tekkan. Itlarga hech kun bermaydi. Shu kuz ichi uchta itimni bo'g'izlab ketdi. Bu turishda
qishloqda bittayam it qolmasa kerak. Shuning uchun uni oʻldirishga izn beramiz. Lekin xo'rlashga
ruxsat yo'q.

— O'ʻldirilgandan soʻng... — Sarvar gʻashi kelayotganini yashirib oʻtirmadi. — Xoʻrlandi nima-yu,
xoʻrlanmadi nima, baribir emasmi?

— Avval siz uni oʻldiring, — Shoyim yoʻgʻon sovuq kulimsiradi.

— O'ldiramanam!

— Agar o'ldira olsangiz, betdagi anovu suruv sizniki.

Sarvar uning bu gapini hazilga yo'yib kulmoqchi boʻldi. Biroq Shoyim yo'ʻgʻonning avzoyi bunga
yoʻl qoʻymadi.

— Nazarimda, siz... garov oʻynamoqchisiz shekilli? — dedi shoshib.

— Emasam-chi! — Shoyim yo'g'on iljayishga tirishsa-da, koʻzlari kulmadi. — Siz nonni "nanna"
deb yurganingizda, Shoyim akangiz shaharning ko'zirlaridan biri bo'lgan. Vaqtida ahmoqlikni koʻp va
xoʻp qilganmiz. Qisqasi, gap bitta, jondorni oʻldiring-da, suruvni olib ketavering!

— Demak, eplashimga ishonmayapsiz?

— Koʻp mayda gap boʻlmang, ukam! — Shoyim yoʻgʻon asta yonboshlarkan, unga g'azabnok
tikildi. — Oʻyinni boshlagan siz, men emas! Pul koʻrsatib bodilik qilgan men emas, siz! Shuning uchun
gapni koʻpaytirmay, harakatingizni qiling! Muddat oʻn kun.

— O'yinga biz ham qo'shilsak bo'ladimi? — deb so'radi kimdir.

— Yo'q! — dedi Shoyim yoʻgʻon qat'iy yoʻsinda. — Yutqazsa, bu yigitning tashlab ketadigan
narsasi bor. Xoʻsh, sening nimang bor? Yo qari enangni tikmoqchimisan?!

— Hay-hay, ogʻizga egalik qilinglar! — Suyun chol kattalarga xos bosiqlik bilan davrani
tinchitishga urindi. — Arzimas bir jondorni deb itday irillashmanglar! Uyat bo'ladi-ya.

— Arziydi, aka, arziydi, — Shoyim yo'g'on tirsagini yerdan uzib Sarvarga qoshlari ostidan oʻqrayib
tikildi. — Damingiz chiqmay qoldi, mehmon? Qani, qoʻlni tashlamaysizmi?!

— Qo'l tashlash boʻlsa, qoʻl tashlash-da! — past ketishni istamagan Sarvar oʻtirgan odamlarni
oralab oʻtib, uning qoshida toʻxtadi va zardali bir harakatda kaftini uzatdi: — Tashlang!

— Uzinglar!

Yigitlardan biri sakrab oʻrnidan turdi. Qoʻlini havolatib, tutashgan panjalar ustiga urgan bo'ldi:

— Uzdim!

Kunbotish tomondan toʻsatdan qoʻzgʻalgan achchiq izgʻirin kishilarni ortiq ezmalanib oʻtirishiga
yoʻl qoʻymadi. Avval Suyun chol oʻrnidan turdi, soʻng boshqalar.

Doʻngda yolgʻiz qolgan Sarvar tevarakka xomush boqarkan, toʻngʻillagancha, Shoyim yoʻgʻonning
go'riga g'isht qalay boshladi...

ЖЖЖ

Bu paytda Yoldor qishloqdan uncha uzoq boʻlmagan siyrak archali doʻnglikda yerga bag'rini
bergancha, loqayd choʻzilib yotardi. Nigohi toʻng esa-da, quloqlari ding, dimogʻi tiyrak edi. Dimog'ʻi

 3

G'animlar (qissa). Normurod Norqobilov

ilg'agan hidlarga qarab, tevarakni toʻla idrok etardi. Lanjligiga kelsak, hamma balo qorni toʻqligidan
edi. Qorni to'q kezlari u hamisha toʻng tortib qolardi. Bugun ham u Uchdarada chog'roq toʻngʻiz
bolasini qoʻlga tushirgan boʻlib, endi uning hazmi bilan ovora edi.

Yag'rini tuklarini hurpaytirib esayotgan sovuq yel tog'lar boshiga qor tushayotganidan darak
berardi. Bu yerlarda qish erta va to'satdan tushadi. Daralardan kuz havosi arib ulgurmay,
kutilmaganda qor tashlab qoladi. Kovlashga ulgurmagan kartoshkalar, terib olinmagan mevalar qor
tagida qolib, sovuqdan nobud boʻladi. Shuning uchun aksariyat kishilar chorvani ma'qul koʻrib, yerga
qaramaydi. Shuningdek, yerga umid bilan urugʻ qadovchilar ham yoʻq emas. Chorvadorlar qishda
boʻrilardan aziyat chekkandek, ular havoning avzoyiga qarab, jonlari halak boʻlishadi. Bu
yetmagandek, yerdagi hosil yetilib-etilmay "tungi qaroqchilar" — toʻng'izlaru ayiqlar tomonidan
xomtalash qilina boshlaydi.

Bir qarashda, dunyoning bu tashvishlar bilan Yoldorning hech ishi yoʻqdek. Aslida esa...

Qoratepa biqinidagi olmazor tufayli tunlari uning ham halovati yo'q. Olmazor Suyun cholga
tegishli. Kunduzlari eshakda kelib, bogʻda tentigan boʻladi-yu, shom tushmay qorasini o'chiradi. Tunda
olmazorga qoʻngʻir ayiq — Maymoq egalik qiladi. Yoldor undan olmazorni emas, Qoratepa etagidagi
chog'roq qabrni qizg'anadi. Nega deganda, kaltafahm Maymoq boshqa yoʻl quriganday, nuqul qabrlar
oralab yuradi. Chogʻroq qabr yoniga yetganda esa, tevarakni oʻrganish uchun albatta toʻxtaydi. Ana
shunda naq tumshugʻi tagida irillagancha Yoldor paydo boʻladi. U yon sakrab, bu yon sakrab,
Maymoqni qabr yonidan uzoqlashtirmaguncha tinchimaydi.

Maymoq esa hamisha bir holdan taajjublanadi. Negaki, tumshugʻi tagida bamisoli iblisday
irgʻishlayotgan kulrang bu maxluq boshqa yerda, ya'ni togʻu toshda roʻparu kelib qolsa, qayrilib ham
qaramaydi. Qoratepada esa naq betidan oladi.

Ne sababdan?

U Qoratepada hamisha Yoldorga yon beradi. Axir bir necha metr narida olma hidi dimogʻingni
qitiqlab tursa, qaysi ahmoq bezbet bir maxluq bilan pachakilashib oʻtiradi. U olmazorga sho'ʻng'ʻirkan,
albatta, ortiga qarab qo'yadi. Yoldorni qabr yonida choʻnqaygan holda koʻradi. Ammo hakalak
otayotgan nafsi ortiqcha oʻylarga izn bermaydi.

Yoldorga tirgʻalmasligining asosiy sabablaridan yana biri shundaki, odatda, jonivorlar o'zlarining
qachon haq, qachon nohaqligini juda yaxshi bilishadi. Shuning uchun ham hamisha vaziyatga qarab
ish tutishadi. Olmazor esa oʻz mulki emas, odam bolasiga tegishli begona hudud. U, qulogʻi ding
holda, har bir mevaga og'iz solarkan, o'zga hududdaligini, xatti-harakatidagi nohaqlikni doimo ichdan
his etib turadi. Bunaqa paytda ortiqcha sharpa chiqarmaslikka urinadi.

Yoldorning kurakda turmaydigan qiliqlariga chidashining boisi shunda.

Ammo yaqinda Maymoqniki yomon tutdi. Tuproq titib qarshisida irgʻishlayotgan Yoldorga birdan
hamla qilib qoldi. Yoldor bazoʻr oʻzini chetga olgan boʻlsa-da, xiyol tegib oʻtgan zarbadan baribir bir
yumalab tushdi. Ezib tashlash qasdida bostirib kelgan g'animining changalidan bir amallab
qutularkan, oxirgi daqiqada uning orqa soniga tish botirishga ulgurdi. Maymoq beso'naqay, Yoldor
esa epchil, qabr tepasida olatasir jang boshlanib ketdi. Qabr qavatidagi chirigan choʻplar sindi, har
yon sochildi. Aslida buni olishuv deb boʻlmasdi. Maymoq hujum qilar, Yoldor esa qochar, qocha turib
goh uning yonboshida, goh ortida paydo boʻlib qolardi... Oxir oqibat, bu safar ham Maymoq bosiqlik
qildi. Behuda hamlani tezda bas qilib, qabrdan uzoqlashdi. Zumda olmazorga singib yo'qoldi.

Qabr yonida dargʻazab qolgan Yoldor andak zarbaning zalvorli kuchini keyin his qildi. Vujudi
qaqshab, qabrlar orasida xiyla vaqt cho'zilib yotdi.

Hozir ham u yag'ʻrinining sim-sim og'rishiga e'tibor bermaslikka tirishib, qishloqqa tikilib yotarkan,
doʻngda yigʻilib oʻtirgan odamlar yaqinida iskalanib yurgan malla itga koʻzi tushib, boshda ohista irillab
qoʻydi. So'ng, itning harakatlarini zimdan kuzatarkan, yuragida o'sha tanish his-jon olmoqqa tashnalik
tuyg'usi qayta bosh ko'targanini sezdi. Dahshatli jagʻlari shaqirlab, beixtiyor o'rnidan turib ketdi.
Ammo it olisda, yonida esa odamlar... U noiloj qayta joyiga cho'kdi.

Zanjirband etilgan murgʻak jonivor qishloq itlari tomonidan ermakka emas, boʻri zotidan boʻlgani

 

 4

G'animlar (qissa). Normurod Norqobilov

uchun beshafqat talanardi. Qalin taxtalardan qo'poldan-qoʻpol yasalgan ini va jonsarak bola — Safar
joniga ora kirmaganida, u allaqachon itlar changalida jon taslim qilgan boʻlardi. Qiziq jihati, itlar unga
ochiqda hujum qilishar, iniga esa birortasi bosh suqolmasdi. Bola hovlida paydo boʻlishi bilan
hammasi tumtaraqay qochardi.

Barcha qishloq uylari kabi hovli girdi devor bilan oʻralmagani uchun it ham, bit ham bemalol kirib
kelaverardi. Shalpangquloq itini ergashtirib yuradigan Ergash bodi g'animlarining eng yomoni edi.
Hovli egalari yoʻq paytlarida, u itini Yoldorga gij-gijlar, bu yetmagandek, uni inidan sudrab chiqarib,
biqiniga ayovsiz tepkilardi. Xonadon sohiblari kelib qolsa, bahonasi tayyor edi.

— Shu keldi-yu, sigirimning suti qochdi, — derdi og'zidan koʻpik sachratib. — Tezda yoʻqoting
buni! Emasam, oʻzim yo'qotaman!

— Qanaqasiga? — Tolmas chol hayron.

— Shunaqasiga! — Ergash bodi yanada balanddan kelishga tirishadi. — Siz uyda jondor
saqlaganingizdan beri qishloqdan halovat ketdi. Qo'ʻylarim yem yemay qo'ydi. Bolalar ko'chaga
chiqolmay qoldi.

Tolmas chol ogʻir odam, ammo nevarasi Safar uning gʻirt teskarisi edi. Qoʻliga tushgan toshu
kesak bilan avval shalpangquloq itni, soʻng egasini siylardi. Joni ogʻrigan Ergash bodi tutoqib quvlardi.
Bola qochardi. Qocha turib, moʻljalga behato urardi. Oqibat, Ergash bodi bu xonadonni manglayi
gʻoʻra holda tark etardi. Bola va bo'ʻrivachchaga nisbatan yuragida adadsiz kek saqlardi. Negaki, bu
hovlida odatdan tashqari hodisa yuz bergan, ya'ni xonadonda bo'ri saqlanardi. Koʻ'nikmadan yiroq hol
esa gohida kishida nafrat hissini qoʻzgʻotadi. Ergash bodi mana shu tuyg'u yetovida Yoldorga ozor
berishga tirishardi. Uning himoyachisini esa ko'rarga koʻzi yoʻq edi.

— Shoshma, hali ikkovingni ham yeyman! — derdi mavhum ohangda.

Ergash bodining qorasi o'chishi bilan Safar inga suqilib kirar, toʻrda qaltirab turgan Yoldorni silabsiypalar, erkalab ovutar, goho esa alami kelib yigʻlab ham olardi. Shu sabablimi Yoldor unga qattiq
mehr qoʻygandi. Yonidan bir qadam nari jilmasligini istardi. Biroq bola bekorchi emas, uning o'ziga
yarasha bir talay yumushlari bor edi. Maktab, oʻt-choʻp terish, qo'y-qo'zilarga qarash, ishqilib, uyda
qadalib oʻtirishi qiyin edi. Yoldor esa uning qaytishini hamisha ilhaq kutardi. Ovozini eshitishi bilan
inidan o'qdek otilib chiqar, boʻynidagi ogʻir zanjirni shildiratgancha irgʻishlar, soʻng yer bag'irlar, etigini
yalar va tagʻin irgʻishlar, xullas, muhabbatini toʻlaligicha namoyish etishga tirishardi.

Bola uning tomog'iga yaxshi qarardi. Yoldor yeganicha yeb, ortgan yemishlarni ini toʻriga koʻmib
qo'yardi.

Hozirda tog'da uning ortgan yemishlari saqlanadigan bir necha hufiya joylari mavjud. Shulardan
biri mana shu doʻnglik ortidagi oʻngir. Oʻn kun burun qoʻlga tushirgan oʻljasining qolgan-qutganini
oʻsha oʻngirga bekitib qoʻygandi. Qishloq itlari topib, talon-taroj qilib ketishibdi. Yovvoyi tabiatning
o'zgarmas, shafqatsiz qonun-qoidalariga itlar buysunmaydi. Jonivorlar tomonidan qattiq amal
qilinadigan hudud masalasiga munosabatlari ham shunga yarasha. Aks holda Yoldordek beshafqat
jonivorning hududida bemalol daydishib, unga tegishli nasibani pok-pokiza tushirib ketishmasdi.

Yoldor haftada ikki-uch bor butun hududini aylanib chiqarkan, qishloqqa yondosh sarhadlar itlar
tomonidan buzilganini sezgach, eski alamlari yangilanib, ulardan boplab o'chini olardi.

Sarvarning iti Dikkiquloq ayni shu vajdan uning gʻazabiga duchor boʻlgandi.

Sarvar ovga hamisha itini ergashtirib chiqardi. Yoldor inson hidi qatori itning isiniyam tuyarkan,
gʻazabdan qaltirab ketardi. Tajribadan bilardiki, hududni inson qavmidan asrash qiyin. AMmo manovi
it nima qilib yuribdi uning mulkida? Yoqimsiz hidini buruqsitib, rosa tentibdi. Tagʻin belgisini qoʻyib
ketganiga o'lasanmi. Uchdaradagi bukri archa tanasiga, soydagi kulrang xarsang sirtiga,
yonbag'irlikdagi siniq simyog'ochga peshobini sochib ketibdi. Yoldor uning belgisi ustiga oʻz belgisini
qoʻyadi: "Tutsam, oʻldiraman! Qorangni koʻrmayin boshqa!" Ertasi esa Dikkiquloq tomonidan
qoldirilgan quyidagi javobni o'qiydi: "Yaxshisi, oʻzing qorangni oʻchir! Bu yerga keldim va yana
kelaman!" Yoldor qahrdan otash boʻlib yonadi. Ammo yaroq tutgan egasining oldida itga qotinishning
hech bir iloji yoʻq. Natijada, u payt poylay boshladi va erta saharlarning birida osongina niyatiga

 5

G'animlar (qissa). Normurod Norqobilov

yetdi.

U doʻnglikda yigʻilib oʻtirgan odamlar orasida o'zi haqida gap bo'layotgani va joni garovga
qo'yilayotganidan bexabar holda tevarakni jimgina kuzatib yotarkan, ichki bir sezgi bilan Maymoqning
shu yaqin atrofda o'ralashib yurganini tuydi. Maymoq olmazorga enishdan avval Bo'rijardagi
butazorga tanda qo'yadi. U yerdan tishga bosgulik meva-cheva qidirib, tezroq qorongʻu tushishini
kutadi. Qish erta kelishini sezgan ayiq zoti hamisha oshiqadi. Qish uyqusiga ketish oldidan badanidagi
yogʻ zahirasini koʻpaytirish ilinjida yemishga zoʻr beradi. Bunaqa paytda yuho nafsini togʻdagi mevalar
bilan qondirish mushkul, shuningchun mo'ʻl-koʻl ozuqa qidirib qoladi. Agar anovu yaramas Yoldorning
g'ashiga tegishini hisobga olmasa, olmazor juda bop joy. Maymoq undan zig'ircha cho'chimaydi.
Choʻchimagani bois ham har galgi yoʻnalishini hech o'zgartirmaydi. Binobarin, bundan bo'lak iloji ham
yo'q. Negaki, odam bolasiga tegishli hududga doimo pusib yaqinlashmoq va soʻng tevarakni obdon
o'rganmoq zarur. Kim bor, kim yo'q deganday. U shu niyatda qabrlar oralab borarkan, chekkadagi
chog'roq qabr tepasida to'xtashga majbur boʻladi. Chunki tepa yoqalab oʻtgan yoʻldan narisi olmazor.
Oʻng panjasi qabr ustida, chap panjasini xiyol oldinga choʻzgancha, olmazorni diqqat-la koʻzdan
kechira boshlaydi. Bunaqa paytda barcha jonivorlar kabi koʻproq dimogʻiga ishonadi.

Koʻmilgan oʻljasini kavlab yeyayotgan jonivorlar harakatini koʻp kuzatgan Yoldor uning bu qiligʻini
oʻzicha tushunadi. Maymoqni qabrga daxl qilayapti deb o'ylaydi. Qabrda esa uning sevikli odami Safar
yotibdi...

U Maymoq bilan boʻladigan tungi uchrashuvni oʻylab, ezgin ovozda uv tortib yuborganini sezmay
qoldi. Qishloq itlari hushyor tortib, akillashga tushdi. Odamlar esa bu nidoga e'tibor ham berishmadi.

Ular Yoldorning vaqt-bevaqt uv tortishiga ko'nikib qolishgandi...

ka

Do'ngda hanuz dilgir choʻzilib yotgan Yoldor itlarning navbatdagi akillashidan hushyor tortdi.
Quloqlarini dikkaytirgancha qishloq tomon tikildi. Koʻrdiki, qishloq oʻrtasidagi sayxonlikda bir gala it
qandaydir suvoriy ortidan akillab kelmoqda. Otliq notanish shekilli, itlar uni qishloq chekkasigacha
uzatib kelishdi. So'ng nomiga bir-ikki akillab, eran-qaron tarqalisha boshladi.

Itlarni koʻrgan Yoldorning ko'zlari yovuzona chaqnadi. Bezovtalanib oʻtkir tirnoqlarini yerga
botirdi. Boʻg'ʻiq irilladi. Qani endi manovi yaramas maxluqlarni ovloq joyda uchratsa-yu, boʻgʻziga tish
botirib, obdon xumoridan chiqsa. U har bir itni o'ldirganda qasosning totli bir hissini tuyardi. Biroq bu
lahzaga yetishish mushkul, negaki, itlar hech qachon osonlikcha tutqich bermasdi. Boz ustiga, uning
qishloq oralaganini sezgan odamlar varanglatib oʻq uzib qolardi. Uzoqdan turib "tishlaydigan" bu
yaroqdan Yoldor juda choʻchirdi. U yana shuni yaxshi bilardiki, bu yaroq yaydoq joyda xavfli, tog'da
esa uning yomonligi kam, istagan bir buta yoki xarsang joniga oro kirishi mumkin. Eplab yashirina
bilsang boʻldi. Bunaqa paytda uning hid bilish sezgisi favqulodda ochilib, g'animi qaerda va qancha
masofada guvranayapti, barini bilib, anglab turadi. Sezdirmay uzoqlashishga hamisha ulguradi.
Boshqa jonivorlar singari vahimaga tushmaydi.

Itlarga qiron keltirayotgan boʻlsa-da, qishloqda uning joniga qasd qiluvchi kimsa yoʻq edi. Hatto
Ergash bodi ham boshda bu oʻydan yiroq edi. Qachonki, Yoldor shalpangquloq itini oʻldirib ketgandan
soʻnggina, uning mavjudligini, shu atrofda o'ralashib yurganini his qildi. Itimdan keyin navbat
qo'ylarimga keladi shekilli, bu yaramas qoʻramni boʻshatmaguncha tinchimaydiganga oʻxshaydi, degan
xayolga bordi. Bu yetmagandek, Suyun cholning gapi hammasidan oshib tushdi: "Azob yegan jondor
oʻsha odamdan qasdini olmasdan qoʻymaydi. Buni hayotda koʻp koʻrganman. Shuning uchun oldiortingizga qarab yuring". Ergash bodi nopisand kulgan boʻlsa-da, yuragiga hadik oralagan. Unda
avvalroq o'zim tinchita qolay uni, deya yeng shimarib ishga kirishgan.

Ammo Yoldorni mahv etish oson emasdi. Ergash bodi shoxida yursa, u bargida harakatlanardi.
Ana shunday kunlardan birida ular tasodifan toʻqnash kelib qoldilar. Ergash bodi bu safar yaroqsiz
edi, Dovonorti qishlogʻini janozaga aytib kelayotgandi. G'animlar Qilso'qmoqning yuqori qismida
uchrashdilar. Qilso'qmoq azaldan Xudo qarg'ʻagan joylardan biri hisoblanadi. Pichoqda kesilgandek tik

 6

G'animlar (qissa). Normurod Norqobilov

jarlik betidagi bu so'qmoq Dovonorti qishlogʻini vodiy bilan bogʻlab turuvchi yagona yoʻl edi. Ikki otliq
bazo'r sig'ʻarli bu yoʻldan hali odam bolasi yiqilib o'lmagan. Uning birinchi qurboni Ergash bodi boʻldi.

Agar Ergash bodi soʻqmoqqa xiyol kechikibroq yetib kelganida yoxud uning oʻrnida boshqa bir
kimsa boʻlganida, fojea yuz bermasligi aniq edi. Negaki, havoda terchigan ot hidi burqsib, tuyoq
tovushlari eshitilgan zahotiyoq Yoldor iziga qayrilgandi. Uzun so'qmoqni ildam bosib oʻtib,
yonbag'irlikdagi archazorga shoʻngʻimoqchi edi. Ularni devordan turtib chiqqan qizgʻish xarsang
ajratib turardi. Avval gʻanimining hidini oldimi, yo qiziqish usutun chiqdimi, har holda jadal quyiga
enayotgan Yoldor birdan toʻxtadi. Boshini burib, suvoriyning xarsang ortidan chiqib kelishini kuta
boshladi. Sergak tortgan otini qichab kelayotgan Ergash bodiga ko'zi tushgach esa, beixtiyor irilladi.
Uning oʻtkir nigohi bir zumda koʻp narsani, ya'ni otning xurkayotgani-yu egasining beparvoligini, eng
muhimi, egar qoshida yaroq yo'qligini ilg'ab ulgurgandi. G'animi bu safar qurolsiz edi.Shunga
qaramay, u, odatiga xos, loʻkillab qochmoqqa tushdi. Agar Ergash bodi oʻzi va otiga dalda berish
uchun "Hayt!" deb qichqirmaganida, Yoldor soʻ'qmoqni adoqlab, archazorga bekinmoqchi edi.

Ergash bodining hadik toʻla bu hayqirig'i undagi eski alamlarni qoʻzg'ab yubordi. Ayniqsa,
quyidagi manzara bor bo'yicha xotirasida jonlandi.

Oʻsha kuni hovli kimsasiz edi.

Yoldor ini yonida choʻzilib yotardi. Yoʻldan oʻtib borayotgan Ergash bodi eshikda qulf ko'rgach
toʻxtaydi. U yon-bu yon qaranib, xunuk tirjayadi. Soʻng ketidan ergashib kelayotgan shalpangquloq
itini Yoldorga gij-gijlaydi. Iti hamlaga oʻtish o'rniga uning chotiga suqiladi. Bundan uning qahri keladi.
G'ingshiyotgan itini boplab bir tepadi-da, Yoldor tomon yuradi. Yo'l-yo'lakay yerda yotgan kaltakni
qo'liga oladi.

Yoldor endi ulgʻaygan, kuchga toʻlgan. Avvalgidek iniga suqilmaydi. Shum niyatda o'ziga
yaqinlashayotgan g'ʻanimiga irrilagancha peshvoz chiqadi. Ergash bodiga xuddi shu narsa kerak edi.
Hali senmi menga irillaydigan, deya qoʻlidagi kaltakni ishga soladi. Ammo tezda kaltagini oldirib
qo'ygach, tosh qidirishga tushadi. Bo'ʻynidagi zanjirni uzish darajasida tortqilab, o'ziga tomon
intilayotgan Yoldorni toshboʻron qilishdan biror huzur topmagach, naridagi qo'radan uzun kaltak topib
chiqadi. Bu orada hovli hangomatalab bolalarga toʻladi. Yoldor ular orasidan xaloskorini behuda
qidiradi. Tiyrak nigohli bolani topolmagach, shaloq soʻzlar bilan soʻkingancha, oʻziga kaltak ko'targan
gʻanimiga tashlanadi. Orada bo'ynini sirib turgan zanjiriga ham ogʻiz solib koʻradi...

Agar qoʻshni chol aralashmaganida, bu ish ne natija bilan yakunlanishi noma'lum edi. Qoʻshni
chol Yoldorni ayab emas, Tolmas cholning hurmati uchungina oraga tushdi. Ergash bodini hovlidan
haydab soldi.

Ergash bodi 50 Кпа-50"Кпа uzoqlasharkan, Yoldorning yuragida o'ziga nisbatan qasos oʻtini battar
alangalatgani va bir kun kelib, bu oʻtda oʻzi kuyib ado boʻlishidan bexabar edi. Qaytamga 02
qilmishidan g'oyat mamnun edi.

Payt topib, jonivorga tirgʻalishlarini keyinchalik ham qoʻymadi.

Mana endi, loʻkillab ketib borayotgan joyida keskin ortiga burilib, vajohatli bir tarzda yo'liga
koʻndalang boʻlgan Yoldorning qarshisida tang ahvolda qolgandi. Iziga qaytay desa, tor so'qmoqdan
otini ortga qayirish qiyin. Boz ustiga, sakramoqqa shay turgan yirtqich har lahzada hamla qilib qolishi
mumkin. U yaroqsiz chiqqan oʻziniyam, ayni shu kunda qazosi yetgan qo'shnisiniyam goʻriga g'isht
qalarkan, orada tezgina tubsizlikka koʻz tashlab oldi. Pastga qulasa, tariqday sochilib ketishini oʻyladi.
Birdan bir quroli qoʻlidagi qamchisini mahkam changalladi, raqibining harakatlarini kuzatarkan, uning
nigohiga nazari tushgach, yuragi orqasiga tortib ketdi. Yovuzona chaqnayotgan bu koʻzlarda uzoq va
ilhaq kutilgan lahzaga favqulodda yetishganda paydo boʻladigan shunday bir ifoda mavjud ediki, bu
holat yovuzlikning oʻzidan koʻra ming chandon dahshatliroq edi.

Ergash bodining tagidagi ot qo'rquvdan titrab-qaltirab ortga tisarilardi. Koʻzlari olayib, burun
kataklari kerilib ketgandi. Tuyoqlari ostidan ko'chgan tosh quyiga uchardi. Ayni tobda roʻparasidagi
yirtqichdan koʻra, ostidagi otning talvasasi xavfliroq edi. U har soniyada jarga qulashi mumkin edi.
Xuddi shuni sezganday, Yoldor oldinga sakradi. Ot qattiq kishnagancha, oʻzini ortga tashladi. Yuganga

 7

G'animlar (qissa). Normurod Norqobilov

yopishgan egasining barcha urinishlari besamar ketdi. Shoʻrlik jonivor ustidagi suvoriysi bilan jarga
quladi.

Qishloq ahli bu fojeadan nimanidir sezgandek esa-da, Yoldorni ayblovchi topilmadi.
Qilso'qmoqning boʻlgani shu — vaqt-bevaqt qurbonlik talab qilib turadi. Har yili bu so'qmoqdan
nechtalab qo'y-qo'zilar yiqilib o'lmaydi deysiz. Cho'ponlar bariga chidaydi, yuqori yaylovga olib
chiqadigan boshqa yoʻl boʻlmagach, chidamay qayoqqa ham borishardi.

G'animi jarga qulagandan soʻng, Yoldor darhol so'qmoqni tark etmadi. Yuz bergan bu voqeadan
hayron bo'lgandek, cho'ʻ'nqaygan koʻyi jar labida uzoq turib qoldi. Soʻng oʻzining mungli qoʻshigʻini
boshlab yubordi. Tiyrak koʻzli bolakayni qoʻmsab, choʻzib-choʻzib uv tortdi. U bolakayni oʻngida emas,
tushlarida ham sogʻinardi. Yag'rinida uning iliq kaftini his etib, gʻingshib-g'ingshib qoʻyardi va uygʻonib
oʻzini qoʻnalgʻalaridan birida ko'rardi.

Yoldorning muqim ini yoʻq edi. Qo'ʻnolg'alari esa serob edi. Oyog'ini uzatmoq istasa, oʻsha
qo'ʻnolgʻ'alardan birini tanlab, bahuzur cho'zilardi. Bu unga tutqunlikdan odat boʻlib qolgandi. Zero,
tutqunlikda inidan ishonchliroq joyning oʻzi yoʻq edi. U ham oʻzga jonivorlardek, qoʻnalgʻalarini sir
tutardi. Choʻzilmoqni istasa, avvaliga obdon tevarakni kuzatar va soʻnggina orom uchun yastanardi.
Ko'zi ilinganda esa, goh itlarga talanayotganini, goh bolakayning silab-siypalayotganini tush ko'rardi.
Qisqasi, tutqunlikdagi xotiralari uni mudom tinch qoʻymas, doimo ta'qib etgani etgan edi. Bolani
qoʻmsagan kezlari esa choʻzib uv tortar, so'ngsiz bu nidolar uning dardli "doston"i—-alam va armonlari
edi.

Yoldor bu "doston"ni deyarli har tun kuylardi. U hanuz ikki sarhad o'rtasida—kishilik dunyosi bilan
yovvoyi olam oʻrtasida sarsonu sargardon kezinardi. Qishloqni tark etolmaganidek, yovvoyi olam
qoʻyniga ham toʻla singib ketolmasdi.

U qishloq itlari tomonidan "uzatib" qo'yilgan otliqni loqayd kuzatarkan, u yaqinlashavergach,
oʻzini panaga tortdi. Buning uchun xiyolgina chapga surilish bilan kifoyalandi, ya'ni sovuq shamolda
chayqalib, yelkasini siypalayotgan buta novdalari orasiga yaxshilab yashirinib oldi. Ammo quyidagi
so'qmoq boʻylab horg'in odimlayotgan ot baribir hidini sezdi. Quloqlarini ding qilib, ketma-ket
pishqirdi. Taysallandi va bu qilig'i uchun serzarda suvoriy tomonidan achchiq qamchi bilan siylandi.
Otning badaniga tekkan zarbani Yoldor oʻz tanida his etgandek, yomon tirishdi. Tumshugʻini oyoqlari
orasiga suqib, ingrashnamo g'ingshidi. Haytovur, suvoriyga Xudo insof berib, otni qamchilashni bas
qildi. Soʻkinish bilan cheklandi.

Yoldorning nazarida, odam bolasining turgan bitgani shu, salga qo'liga erk beradi. Tutqunlikda u
buni koʻp kuzatgan. Oʻzining hovlida saqlanishi negadir koʻpchilikka uncha yoqmas va shu bois, bobo
va nevaraning kayfiyati tez-tez buzilib turardi. Bobo odamlarning gap-soʻzlariga mayllik bildirardi-yu,
lekin qaysar nevarasining koʻnglidan oʻtolmasdi. Shunday paytlarda girdini yomgʻir yuvgan supa
labiga mahzun choʻkib qolardi. Aksiga olganday, xuddi shu lahzada qo'ra biqinida qantarigʻli kulbet
hanginiki tutib qolardi. Quloqni qomatga keltirib, hangrashga tushardi. Oqibat, chol bor alamini undan
olardi. Xalachoʻp bilan rosa savalardi.

Lekin u biron marta ham Yoldorga qotinmagan. Uni boshqalar urishgan. Shuning uchunmi, miltiq
ovozidan ham ko'ra, kaltakdan koʻproq cho'chiydi. Choʻchiydi-yu, biroq qaytmaydi...

ЖжЖЖ

Miltiqni yelkaga osib, ermak uchun togʻma-togʻ sanqish boshqa-yu, ma'lum bir jonivorning izidan
tushish boshqaligini Sarvar birinchi kuniyoq anglab yetgandi.

Odatda, ov kishiga bir olam zavq bag'ishlaydi. Biror oʻljani qoʻlga kiritsang-kiritmasang, uzzukun
shu tuygʻu izmida harakatlanasan. Horish neligini bilmaysan. Biroq maqsad aniqlik kasb etsa, bu hisni
ortiq tuymaysan. Jonsaraklanasan, poylaysan, yurasan, qidirasan va oʻljang tutqich bermagani sari,
fig'oning koʻkka o'rlab, gʻazab otiga minasan. Ov oʻzining odatiy sir-sinoatini yoʻqotib, o'ta yoqimsiz bir
yumushga aylanganini sezasan.

Agar oʻsha kuni Shoyim yo'g'on bilan garov oʻ'ynamaganida, Sarvar bu ishdan allaqachon voz

 8

G'animlar (qissa). Normurod Norqobilov

kechgan va hatto ichgan qasaminiyam unutib yuborgan bo'lardi. Aslida bariga bodiligi aybdor. Shu
fe'li tufayli hamisha yoʻq yerdagi g'avg'olar bilan boshini ogʻritib yuradi. O'shandayam kutilmaganda
bodiligi xuruj qilib qoldi. Puli bilan maqtangisi keldi. AMmo u kutgan hodisa yuz bermadi. Qoʻlidagi
pulga qayrilib qarovchi boʻlmadi. Sezdiki, ovozidagi kibr ohangi yoqmadi ularga. Bundan xijolat
tortmadi, qaytamga ich-ichidan istehzoli kuldi. Xuddi bir vaqtlar uyida mardikorchilik qilgan talaba
yigitning ustidan kulganday kuldi.

Oʻshanda talaba yigit gʻalati gap qilgan. "Aka, xafa boʻlmang-u, shu-u, sizlarda hayrat
yetishmaydi. Hamma narsani aniq oʻlcham va holatda ko'rasizlar. Bolalaringiz ertakka, o'zingiz
afsonaga ishonmaysiz. Aniqlik ruhni oʻldiradi, afsona esa ruhga cheksiz parvoz bag'ishlaydi. Ayni shu
ruh yetishmaydi sizda..." Sarvar istehzoli tabassum bilan cheklanmagan, oʻzicha gap bilan uzib olgan:
"Afsonaga ishonganingdan mardikorchilik qilib yuribsan-da!" Talaba, sizga gapirish befoyda,
deganday boshini eggan, soʻng manglayini qashlab, yangi tushayotgan qoʻshqavatli imoratga, hovlini
kengaytirish maqsadida chopib tashlangan daraxtlarga, ikkinchi qavatga olib chiqadigan naqshinkor
zinapoyaga berilib gul chizayotgan keksa ustaga bir-bir boqarkan, oʻychan nigohini yana uy egasiga
qadagan. Achinishini yashirmagan. Bu holatdan Sarvar hang-mang turib qolgan. Qiziq, yupun bir
talaba unga achinyaptimi?

Nima uchun?

Biroq bu xil mayda-chuydalar ustida bosh qotirishga koʻnikmagani uchun sababini so'ramagan.
Nazarida, bajarishi lozim boʻlgan yumushlari shu qadar koʻp ediki, bir lazhaga chalg'ishi mumkin
emasdek edi. Lekin dard degani yomon ekan, har qanday orzu havasing va bu yoʻlda tinimsiz yelibyugurishlaring bir chaqaga qimmat ekan. Xuddi shuni sezganday, tabib chol gapning lo'ndasini aytdiqo'ydi.

— Jon kerak bo'lsa, dardga bee'tibor qaramang, — dedi ortiq ezmalanmay. — Manovi damlamani
kanda qilmay ichib turing. Tog'dagi bodomzor havosidan nafas oling. Bahor yoki yozni kutib turmay,
hoziroq jo'nang! Xudo xohlasa hech narsa koʻrmaganday bo'lib ketasiz.

Do'xtirlardan uncha naf koʻrmagan Sarvar tabib cholning aytganiga koʻndi. Tavakkal deya toqqa
keldi. Kelganda ham dardmand kishi sifatida emas, yarogʻiyu ovchi iti Dikkiquloq bilan keldi. Keliboq
shuni bildiki, bu yerda qo'y-qo'zilar juda arzon ekan. Uzoq o'ylab turmay, kishilardan bir talay jonliq
xarid qildi. Olganlari chog'roqqina bir suruv boʻldi. Agar tomog'iga jindek yaxshi qaralsa, har bir
jonligʻi shaharda birga uch tashlab turibdi-da. Mana foyda qaerda!

Endi esa oʻsha "foyda" xavf ostida qolgandi. Yoldorni aytilgan muddatda tinchitmasa, suruvni
qo'sh-qoʻllab Shoyim yo'gʻonga topshirishiga toʻgʻri keladi. Agar yutsa... AMmo hamma balo shundaki,
Yoldor deganlari anoyi jonivorlardan emas ekan. Xudoning balosi, qidirganingda yo'qolib,
qidirmaganingda qarshingdan chiqib turadi, xuddi kalaka qilayotganday.

Bu yetmagandek, oqshomlari G'uchchi pakana yarasiga tuz sepgani sepgan edi. Derdiki, bugun
uni O'tovlisoyda koʻrdim. Oʻsha kuni Sarvar Toshlisoyda tentigan boʻladi. Ertasi umid bilan
O'tovlisoyga borsa, Yoldorni butunlay boshqa bir manzilda koʻrishganini aytishadi.

U G'uchchi pakana ustalik bilan qovurgan etdan bir boʻlagini ogʻziga solarkan, xunobi
oshganidanmi, ishtahasi yoʻqolganini sezadi. Shishadan oʻziga aroq quyadi.

— Ellik grammdan oshirmayman degandingiz-ku, aka, — deydi G'uchchi pakana uning bu
qilig'idan ajablanib.

— Negadir yuragim siqilib ketayapti, — deydi Sarvar nafsini tiyishga tirishib. — Shaharda buni
yashiklab ichardik.

— Shuning uchun ham tovga davo qidirib kep o'ʻtiribsiz-da...

Sarvar oldidagi aroq toʻla piyolani istar-istamas nari suradi. G'uchchi pakana xuddi shuni kutib
turganday, piyoladagini liqqa yutadi. Chapillatib et chaynaydi. Bugun suruvni yaxshi o'ʻtloqda
boqqanini aytib maqtanadi. Ertangi rejalarini bildiradi. Sarvarning esa qulogʻiga gap kirmaydi. Uning
ovqat yeyishini havaslanib kuzatadi. Bu temirniyam hazm qilib yuborsa kerak, deb oʻylaydi. Soʻng
xayoli yana Yoldorga og'ib, kayfiyati battar tundlashadi. Beixtiyor shishaga qoʻl cho'zadi...

 9

G'animlar (qissa). Normurod Norqobilov

Mana shunday oqshomlardan birida Gʻuchchi pakana Yoldorga xiyonat qildi. Uning ayrim tunlari
Qoratepaga kelib turishini ogʻzidan gullab qoʻydi. Atay emas, shunchaki befarosatlik qildi. Holbuki,
qishloq ahli buni Sarvardan sir tutishgandi. U esa og'zini toʻldirib sotdi. Bariga Sarvarning bo'ri
haqidagi ayrim hangomalariga ishonmasligi sabab boʻldi. Oʻziga ortiq darajada bino qoʻygan bu
odamning osmonga qarab qah-qah otishi G'uchchi pakananing nafsoniyatiga tegdi. Qizishib, andak
tutaqib, oʻzi guvoh boʻlgan bir voqeani soʻzlab berdi. Har ikki gapning birida, biz bandalar shu
jondorcha emasmiz, deya ta'kidlab turdi.

Bola jon bergan tunda Gʻuchchi pakana Tolmas cholnikida edi. Chol uni faqir va xokisorligi uchun
yaxshi koʻrardi. Kelsa, izzatini qilardi.

Oʻsha tunda Yoldor qattiq bezovtalanadi. Gʻingshiydi, ingraydi va uvlab olamni buzadi. Tolmas
chol undan yirtqichni zanjirdan bo'ʻshatishini so'raydi. Mayli, ketsa ketsin, deydi. Biroq zanjirdan
boʻshatilgan Yoldor hech qayoqqa ketmaydi. G'uchchi pakana kutgandek, tun qo'yniga singib
yo'qolmaydi. Toʻgʻri bola yotgan xonaga kirib boradi. Bemorni tevaraklab o'tirganlarni lol qoldirib,
bolaning bosh tomoniga oʻtib choʻ'nqayadi. Yuziga termulgancha turib qoladi.

Saharga yaqin bolaning joni uzilgach, uni uydan haydab chiqardilarmi yo oʻzi ketdimi, Gʻuchchi
pakana buni eslayolmaydi. Ammo bolaning tobuti yerdan ko'tarilishi oldidan yana hovlida paydo
boʻladi. Somonxona devori yonida choʻnqayib, koʻzlaridan duv-duv yosh toʻkadi. Buni G'uchchi pakana
ko'rmagan, eshitgan. U ikki yigitni qavatiga olib qabr kavlagani ketgandi. Dafn marosimi paytida
Yoldorni mozor yaqinida koʻrgani chin. Jonivor ezgin bir holatda kishilarning hatti-harakatlarini
sinchkovlik bilan kuzatib turgan.

Qishloq ahlining yuragini o'rtagan ikkinchi hodisa sal keyin yuz berdi. Tuproq yoʻldan g'amgin
odimlashayotgan odamlar ortdan eshitilgan hazin nidodan ajablanib, xushyor tortishadi. Bunaqa
paytda ortga, Qoratepaga qayrilib qarash taomilga toʻg'ri kelmasa-da, hamma iziga oʻgirilishga
majbur boʻladi. Qarashsaki, yangi qabr boshida Yoldor koʻkka tumshuq cho'zgancha, hazin uv
tortmoqda. U shu qadar mungli uv tortadiki, yurakning bardosh bermog'i qiyin edi.

Odamlar orasida boshi egik borayotgan Tolmas chol ortiq chidayolmaydi. Oʻkrab yuboradi.
Qoratepada Yoldor, tuproq yoʻlda Tolmas chol basma-bas "uv" tortmoqqa tushadilar.

Hamma shoshib qoladi.

Mijjalar yoshlanadi.

Tolmas cholga qiyin edi. Kimsasiz qolgandi u. Yolgʻiz oʻgʻlidan yolgʻiz yodgor boʻlmish nevarasidan
judo boʻlgan chol aytib-aytib yig'laydi. Hademay qavatingga boraman, kutgil meni, bolam, bolajonim,
deya bo'zlaydi.

Haqiqatan u uzoq kutdirmadi. Bolaning qirqi oʻtib-o'tmay, bu dunyoni tark etdi.

Chol dafn qilingan kuniyam Yoldor tuni bilan Qoratepada uvlab chiqdi.

G'uchchi pakana buning bariga guvoh edi. Hammasini bila turib, Yoldorning Qoratepaga kelib
turishini yetti yot begonaga aytib qoʻydi. Soʻng esa shosha-pisha xatosini toʻg'rilashga urindi.

— Lekin Qoratepada o'q otmaydilar. Gunoh boʻladi!

Sarvar u toʻlqinlanib hikoya qilgan voqeani loqayd eshitdi. Ammo Yoldorning Qoratepaga kelib
turishini e'tiboridan qochirmadi. G'uchchi pakananing keyingi gapidan esa quturib baqirib yubordi.
G'uchchi pakana xokisor, biroq anchagina oriyatli edi.

— Nimaga menga baqirasiz?! — dedi ko'zlarini chaqchaytirib. — Men sizga xizmatkor emas,
ukaman! Sizdan uka sifatida iltimos qilayapman. Otmang shuni! Yuraversin oʻz maylida. To'rt-besh
itni oʻldirgan bilan qishloqda kuchuk kamayib qolarmidi. Ertan Shoyim yo'ʻgʻonning oldiga oʻtaman.
Garovingdan kech deyman! Yoldor bizga begona emas deyman!

— Kechmasa-chi!

— Kechmasa, oʻldiraman uni! — G'uchchi pakana mushtini doʻlaytirib, mastona chayqaladi. —
Aslida u odam emas, yoshligida gunohni koʻp qilgan deyishadi. Hozir ham odam bolasiga
qayishmaydi. To'g'ri, soʻzida turadi, bergan va'dasini bajaradi. Shunga qaramay, baribir inson emas u.
Qachon qaramang, qovogʻini osib yuradi. Ertan borib, garovdan kech, deyman! Kechmasang

 10

G'animlar (qissa). Normurod Norqobilov

oʻldiraman deyman!

Sarvar qizlardan hech omadi chopmagan bu odamchaning behuda chiranishlaridan ichida
kularkan, uning popugini pasaytirish uchun nozik gap qildi.

— Unda men topgan qiz hali-veri erga tegolmas ekan-da.

— Nima deganingiz bu, aka? — G'uchchi pakana hushyor tortdi.

— Gapingizga qaraganda, uylanish niyatingiz yoʻqqa oʻxshaydi.

— E, yo'q, ertagayoq uylanishga tayyorman, — G'uchchi pakananing ovozi qaltirab ketadi. —
Men tengilar uch-toʻrt bolaning otasi boʻldi! Men yuribman itning orqa oyogʻi bo'lib. Bu yogʻiga bir
akalik qiling. Butun umidim sizdan, akajon! Bu dunyodan xotin quchmay oʻtib ketmaylik.

— Men sizga tushunmay qoldim, — Sarvar ajablangan kishi boʻladi. — Bir uylanaman deysiz, bir
Shoyim yo'g'ʻ'onni oʻldiraman deysiz, qaysi biriga ishonay?

— Uni oʻldirish menga ne zaril, kayfda odam nimalar demaydi, aka.

— Unda bu yoʻlda Yoldorni qurbon qilamiz.

— Qanday qilib?

— Qoratepada otib oʻldiramiz.

— El nima deydi?

— Tunda birov bilib o'tiribdimi?

— Gunohdan qo'rqaman, aka!

— Men otaman, siz shunchaki yonimda bo'lasiz.

— Tunda mozordan qo'rqasizmi?

— Har holda...

— Men ham qoʻrqaman!

— Yorning vasliga yetishmoq uchun odam hech narsadan qaytmasligi kerak.

— To'g'risi, Yoldorga achinayapman! — G'uchchi pakana xomush tortadi. — Keyingi kunlarda
yomon achinayapman.

— Garovda yutqizsam, kim menga achinadi?

— Halitdan yuragim uvushib ketayapti lekin...

— Jononga yetishsangiz, hammasi esdan chiqib ketadi.

— Qiz-qiz deb toza jonimni olayapsiz!

— Jon oladigan hurliqoda ular, — Sarvar ovoziga sirli tus beradi. — Bitta emas, o'nta jonni
tikishga arziydi.

— Shunchalik zo'rmi?

Sarvar bu gapga e'tibor bermagan kishi boʻlib, iddao qilishga oʻtadi:

— Siz esa Yoldorga achinaman deysiz. Biz otmasak, erta bir kun baribir boshqa birov oʻldirib
ketadi.

— Shunchalik zo'rmi, a, aka?! — G'uchchi pakana uning gapiga e'tibor bermay, battar
tipirchilaydi.

— 0-0! — Sarvar ko'zlarini yumib, boshini sarak-sarak qiladi. — Sutga chayilganday bari. Tanlabtanlab olaverasiz.

— O'h-h, o'lib qolaman hozir! — G'uchchi pakana qaltirab dasturxon chetidagi shishani qoʻliga
oladi. — Yuz gramm ichmasam, yuragim tars yorilib ketadi!

Bari sutga chayilganday deng?! Voy, akami-iy, siz uchun unday jondorlarning o'ntasini qurbon
qilib yuboramiz! Sizgayam quyaymi? Ozgina, koʻp emas, ozgina. Ertan qavatingizda bo'laman. Uning
qaerdan kep, qaerga ketishini yaxshi bilaman. Doim bolaning qabri tepasiga kelib ketadi. To'g'ri
aytasiz, biz otmasak, baribir boshqa birov oʻldiradi. Shuning uchun koʻzni chirt yumamiz! Koʻzni chirt
yumib... Keyin esa uni izzat-ikrom bilan koʻmamiz!

— Ha, unga aza tutamiz, — Sarvar kafti bilan qansharini qashlagan boʻlib, miyigʻida iljayadi.

G'uchchi pakana kalaka boʻlayotganini sezmay, bu gapni qizgʻin ma'qullaydi. So'ng Yoldor
haqidagi gurung yana qizlarga ulanib, Sarvar yigitni entiktiruvchi yolg'on-yashiq taassurotlarga erk

 11

G'animlar (qissa). Normurod Norqobilov
beradi. G'uchchi pakana esa bolishni quchoqlab, tuni bilan uxlayolmay chiqadi.

ЖЖЖ

Maymoqning navbatdagi tashrifi bo'lmaganida, Yoldor bugun Qoratepaga enishni xayoliga ham
keltirmagandi. Nega deganda, shusiz ham tashvishlari yetib ortardi. Peshinda Yashildaraorti bo'rilar
galasining hidini olganidan beri, oʻzini qoʻyarga joy topolmay qolgandi.

Mudom koʻchib yuruvchi bu toʻdani eski gʻanimi Bo'ʻzboʻri boshqaradi. Sharqdan qo'zgʻolgan
izg'irin olib kelgan bu hidni tuygan Yoldor dastlab taajjublanadi. Keyin sergak tortadi. Havodagi isga
qarab, gala allaqachon unga qarashli hududga qadam qoʻygani va lallayib o'tiraversa, ular yanada
hadlaridan oshishlari mumkinligini fahmladi. U birdan quturib ketadi. Tirnoqlarini yerga botirib,
vahshatli irillaydi. Bu bilan qanoatlanmay, archa tanasini timtilaydi. Soʻng archa tubiga peshobini
sochib, sharqqa intiladi.

Hudud uchun kurash hech qachon oson kechmagan. Hudud egasi yo gʻolib, yo mag'lub boʻlishi
kerak. Shuningdek, uchinchi yoʻli ham bor. Bu — xo'rlik. Ammo xo'rlik bilan oʻlim orasi hamisha bir
odim. Yoldor xo'rlik qurboniga aylanib, hayotdan erta koʻz yumgan jonivorlarni koʻp ko'rgan. O'ziga
qolsa, xo'rlikdan oʻlim ming marta afzal. Odatda, kuchi taniga sig'maydigan yovqur jonivorlar doimo
ikki yoʻldan birini tanlaydi. Ular uchun uchinchi yoʻl yo'q.

U soylardan sakrab, archazorlardan quyunday uchib, hududining sharqiy chegarasi hisoblanmish
tor yalanglikka yetib kelganda, hanuz g'azabdan quturmoqda edi. Uchragan qorani burdalash
vajohatida edi. U itlar kabi qahrga erk berib, boʻrilarga xos viqor va sovuqqonlikni butunlay unutib
qoʻygandi. Bu yaxshilik alomati emasdi. Negaki, g'azab kuchni qirqib, aql-idrokka pand beradi. Qonli
to'qnashuvlarda esa kuch qatori, idrok hamisha muhim rol oʻynaydi.

Biroq bunda Yoldorni koʻpda ayblab boʻlmasdi.

U tutqunlikda ne balolarni boshidan kechirmadi. Kimlar uning g'ashiga tegmadi. Oʻtgan ham
qotingan, qaytgan ham. Oqibat, u itlardek serzarda maxluqqa aylangandi. Itlardan farqli jihati,
ko'ringan qoraga irillayvermaydi. Inida tinchgina yotishni oʻylardi. Biroq uni oʻz holiga qoʻyishmasdi.
Endigina bohuzur choʻzilganda, boʻynidagi zanjirning tashqarida qolgan qismi shildirab, kimdir uni
tishga torta boshlardi. U murosa ilinjida asta irillaydi: "Tinchimga qoʻysang-chi!" Bunga javoban
ermaktalab kimsa battar irshanglaydi. Boʻynidagi tasma tomogʻini bo'ʻ'gʻ'a boshlagach, u tahdidli
irillaydi: "Chiqsam, chatog'ʻ'ingni chiqaraman! G'ashimga tegma koʻp!" Bu ifodani barcha jonivorlar,
hatto eng kaltafahm it ham ilg'ashi mumkin. Lekin odamzod undagi ma'noni hech qachon
tushunmaydi. Yoldor inidan boshini chiqarishi bilan ura qochishnigina biladi. Ba'zilari ortiq tirg'almay,
darrov keta qoladi. Ayrimlari esa naridan turib toshboʻron qilishga tushadi. Yoldor tumshugʻi, yag'rini
va biqiniga kelib tushayotgan zarbdan chinakamiga quturadi. Xuddi qopag'ʻon itlardek olgʻa sapchiydi.
Burdalash qasdida to'lg'onadi.

Bu xil qotinishlar tufayli undagi bo'rilarga xos tabiiy viqorga putur yetgandi. Itlardek jizzaki bir
maxluqqa aylangandi. Ammo tinch paytlarida yana asliga qaytardi. Tunlari yulduz toʻla osmonga
boqqancha, hazin va mungli qoʻshigʻini boshlab yuborardi.

Bunday vaqtlarda u olamni unutardi. Xayolan tog'larda erkin chopqillab yurardi.

Holbuki, tog'larda emin-erkin chopqillab yurish unga nasib etmagan. Ko'z ochib koʻrgani ogʻzi tor,
to'ri keng oʻngir boʻlgan. O'ngirda oʻzidan boʻlak yana toʻrtta ogʻa-inisi bor edi. Bari bir-biridan sho'x
edi. Yorugʻ olamga, ya'ni tashqi dunyoga birinchi boʻlib u intilgan. Koʻzlari quyosh nuridan qamashib,
bir zumga garang turib qolgan. Olamda hidlar koʻpligini shunda anglagan. Shabadada chayqalayotgan
buta novdasiga, xarsangtosh ustidan yoʻrgʻalab borayotgan kaklikka lolu hayron tikilib turganida,
qaerdandir onasi paydo boʻlgan. Yelkasidan beozor tishlab qorongʻi iniga olib kirgan. Onasining bu
harakatida u tahlikaga oʻxshash nimadir sezgan. Ayrim paytlarda ota bo'ʻ'rida ham shu narsani his
etish mumkin edi. Bu esa uning jimitdek yuragida tashqi olamga nisbatan qiziqishni yanada
kuchaytirardi. Xullas, quyoshli olamni koʻrishga ulgurgan Yoldor shu kundan e'tiboran inida tinch
oʻtirolmay qoldi. Bir kuni oʻngirdan ancha uzoqlashib ketdi.

 12

G'animlar (qissa). Normurod Norqobilov

Og'zi qalin buta bilan ihotalangan oʻngir quyuq archazor do'nglikda joylashgandi. Doʻnglik pasti
toshloq sayhonlik boʻlib, sayhonlikdan soʻng yana archazor boshlanardi. Archazorda yovvoyi jonivorlar
yurishidan hosil boʻlgan chalkash soʻqmoqlar serob edi. Yoldor ana shunday soʻqmoqlardan biriga
tushib qolib, pildiragancha boshi oqqan tomonga keta boshlaydi. Bu kamdek, u yoʻlda kakliklardan
biriga alahsiydi. Kaklik quloqlari dikkaygan bu beoʻxshov jonivorni hiyla yergacha ergashtirib borib,
birdan uchadi ketadi. Yoldor anqaygancha qolaveradi.

U adashib qolganini keyin sezib, gʻingshimoqqa tushadi. Tumshuqchasini oldinga choʻzib, tanish
va qadrdon hidlarni qidiradi. Onasining iliqqina quchogʻini shu qadar qoʻmsaydiki, yuragi toriqqanidan
zorli ovozda ingillab yuboradi. Xuddi shu payt o'ʻngir tarafda nimadir ketma-ket qarsillaydi. So'ng o'lik
sukunat choʻkadi. Qo'rquvdan o'zini archa payiga urgan Yoldor toshdek qotadi. Qimirlasa yana
nimadir yuz beradigandek, hatto ko'zlarini ochishdan hayiqadi. Saldan so'ng gumburlagan ovozdan
esa o'takasi yorilish darajasiga yetadi. Umrida eshitmagan bu sadodan togʻlar qaldirab, archa tanasi
titrab ketganini sezadi.

Dahshatdan archa payiga qapishgan Yoldor shu sozda qancha yotdi bilmaydi. Lekin dunyoda
qoʻrquvdan ham kuchliroq shunday bir narsa bor ediki, u har qanday tirik jonni harakatlantirmasdan
qoʻymasdi. Buning oti ochlik edi. U ochlikka toqat qilolmay, biqingan joyidan asta chiqadi. Duch
kelgan so'qmoqqa tushib, pildirab keta boshlaydi. Bir ozdan soʻng sharpani sezib, oʻzini tovatosh
panasiga oladi. Biroq sharpa-Safar uni allaqachon payqab ulgurgandi...

Mana shu tarzda Yoldor tog'lardan ayro tushadi. Odam bolasining asiriga aylanadi. Ota-onasi va
oʻngirdagi og'a-inilarining taqdiri ne kechganidan bexabar qolaveradi.

Aslida voqea bunday bo'lgandi. Oʻngirdagi jonivorlarni payqab qolgan choʻponlar katta bo'rilarni
otib tashlab, uyani portlatib yuborishgandi. Quyidarada oʻralashib yurgan geologlar bir qoʻzi uchun
ulardan portlatgichlarini ayamagan.

Shu tariqa, esini tanib-tanimay, uning koʻrgani devorsiz hovli, yotogʻi qoʻpol taxtalardan naridanberi yasalgan kenggina in bo'ldi.

U tutqunlikda zohiran oʻzligini yo'qotganday esa-da, botinan aslicha qolgandi. Negaki, u oʻz
vaqtida togʻlarga dahshat solgan keksa bo'ri Oqtishning zurriyoti edi. Unga ota boʻrining kuch-qudrati,
ziyrakligi va yovqur tabiati meros boʻlib oʻtgandi. Shuning uchun Yoldorning ichida doim bir quyun
oʻynardi. Bu quyun uni togʻu toshlarga undar, ko'nglida adoqsiz va anglarsiz tuyg'ularni uyg'otardi.
Oysiz tunlari koʻkka boqib uvlarkan yuragida kechayotgan bu hislarni tushunolmay garang bo'lardi. U
kunduzlari bir oz tinchlanar, tunda esa bari yana qaytadan boshlanardi.

U tunda bu olamga sig'may qolardi.

Yoldor tor yalanglikka itday g'azabkor vajohatda yetib kelarkan, tabiiy idrok baribir ustivorlik qildi.
Qahrga erk berib, katta xatoga yoʻl qo'yganini anglab yetganday, hayratli darajada osoyishtalik bilan
tevarakni o'rgana boshladi. To'da bu yerda kattakon to'ʻ'ng'ʻizni tinchitib, iziga qaytmay, qoʻshni
hududga o'tib ketganini tezda aniqladi. Yoldor qoʻshni hudud egasi Kulbet bo'rini yaxshi taniydi.
Chog'roq to'dani boshqaradigan bu jonivorning yaxshi odati, oʻzgalar mulkiga hadeganda
suqilavermaydi. Shuningdek, oʻz yeriga qadam qo'yganlarni ayab oʻtirmaydi. Boʻzburi to'dasi esa
uning aksi, togʻ qolib, keng dashtga ham enishadi. Doim hammadan dakki yeb yurishadi.

Yoldor yoʻqolib ulgurmagan hidlar orasidan Boʻzbo'rining tanish isini uchratmadi. Bundan chiqdi,
toʻdani o'zga boʻri boshqarmoqda ekan-da. Koʻp o'tmay u bunga toʻla amin boʻldi. Notanish toʻda
boshligʻi kulrang xarsang sirtiga o'z belgisini qoldirib ketgan ekan.

Belgi, odatda, turlicha ma'noni ifodalaydi. Hududga da'vogarlik, tajovuzkorlik, nopisandlik va
hatto mazaxli belgilargacha boʻladi. Belgisiga qarab, jonivorning nelarga qodirligini aniqlash qiyin.
Ammo nopisand belgi egasi koʻpincha ahmoq, oʻpkasi yo'q jonivor boʻlib chiqadi. U taxminan mana
shunday belgi qoldiradi: "Hozircha shoshib turibman, lekin albatta qaytaman!" Haqiqatdan u qaytadi.
Lekin to qaytguncha hudud egasini qoniga tashna qilib yuboradi.

Yoldor xarsang sirtiga boplab oʻz javob belgisini qoldirgan boʻlsa-da, bundan koʻngli tariqcha
taskin topmadi. U yaxshi biladiki, raqibi bilan qonli to'qnashuv yuz bermaguncha, halovat topishi

 

 13

G'animlar (qissa). Normurod Norqobilov

mushkul. Ammo hamma gap shundaki, u bilan qachon uchrashadi?

Ertami yo indingami?

Balki biror soatlardan soʻngdir?

G'olib boʻladimi yo mag'lub?

Ayni shu mavhumlik Yoldorni qiynab yuborgandi. U kun boʻyi shuning ta'sirida yurdi. Soʻng
suyukli maskanlaridan biri, qishloq yaqinidagi oʻsha siyrak archali doʻnglikdan qoʻnim topdi.

Hududi keng boʻlsa-da, u boʻsh vaqtining koʻp qismini mana shu do'nglikda o'tkazardi. Qishloqni
qoralab yashardi. Boʻzboʻri galasini dovonortiga quvib, ulkan hududga allaqachon ega chiqqan esa-da,
hanuz qishloqdan uzoqlashib ketolmasdi. Qishloqqa o'z mulkidek qaramasa-da, haddi sigʻib uni
bemalol oralardi. Oralamagan tunlari kam boʻlardi. Oralarkan, tutqunlik davri oʻtgan hovliga albatta
bosh suqib oʻtardi. Eshik va derazalari zich yopiq kimsasiz kulba tevaragini uzoq aylanardi. Bolaning
izlarini qoʻmsab, ichdan nola tortardi. Bu yerda hamma narsa o'z holicha saqlangan, faqat ini oʻgʻirlab
ketilgandi. Oʻg'rilar bir tun eshik va derazalarni ham qoʻporib ketishmoqchi boʻlishgan, biroq hovlida
Yoldorga duch kelishib, juftakni rostlashgan. Qishloqda, Yoldor tuni bilan kulbani qoʻriqlab chiqarkan,
degan gapni tarqatishgan. Bu gapga kimdir ishondi, kimdir yoʻq, ammo tekshirib koʻruvchi biror mard
topilmadi. Qishloq itlari esa uning sharpasini ilgʻashi bilan in-inlariga urib ketadi. Hatto ba'zida ovoz
chiqarishga yaramaydi.

Yoldorning qishloq oralashidan boxabar kimsalar, uning bu xil
bilishmaydi. Ularning birdan-bir bilganlari, Yoldor tutqunlikdan xalo
dorimay qoʻydi. Biroq bundan odamlarni minnatdor deb boʻlmasd

tashriflarini favqulodda hodisa deb
s boʻldi-yu, qishloqqa oʻzga bo'rilar
i. Ular uchun Yoldor shunchaki bir

boʻri va munosabatlari ham shunga yarasha edi: "Jondor zoti hech qachon kishiga el boʻlmaydi,

hushyor turmasang, ko'zingni oʻyib ketishi mumkin". Yoldorning es
olam qonuniga boʻysunib yashardi. U yovvoyi olamga hurkak

maxluqot sifatida kirib keldi. Boʻzboʻri uning raftorida o'ta xavfli bi
berib qo'yishni istaydi. Bundan sal avval bu hududning haqiq
tayantirgandi. Yassibosh bu oʻlkaga qanjigʻi Oqsiyna bilan hukmron

a bu gaplar bilan ishi yoʻq, yovvoyi
jonivor sifatida emas, yovqur bir
r raqibni koʻradi va boplab ta'zirini
iy egasi Yassiboshning tavbasiga
ik qilardi.

Agar Boʻzbo'ri Oqsiynaga dahl qilmaganida, Yassibosh bu tizginsiz to'daga ro'paru kelib
oʻtirmasdi. Nari borsa, odatdagidek, oʻzini ko'rmaganga olardi. Negaki, Boʻzboʻri toʻdasi biror hudud

etagini muqim tutmagan, nuqul koʻchib yurardi. Qish chillasida das

oldidan paydo bo'lardi. Ba'zi yillari esa dashtni unutib, Dovonorti
bo'rilariga qanday jonivorning yetakchilik qilishiga bogʻliq edi. Q

htga enib, bu tomonlarda kun ilish
da qishlab qolardi. Bu endi dasht
isqasi, Bo'ʻzbo'ri zoʻrlardan "kaltak

 

yeb", bundayroqlarni tanobini tortib yuradigan jonivor edi. Yassi

boshni shunchaki talabgina qo'ya

qolmay, uni qanjig'iga qoʻshib, tog'ning janubiy qismidagi serqishloq hudud tomonga haydadi. Biroq
uning bu zo'ʻrovonligi Yoldorga o'tmadi. Yoldor xavfli raqibligini birpasda namoyish etib, butun toʻdani
tirqiratib yubordi. Keyingi uchrashuvda esa ularni butunlay Dovonortiga surib tashladi.

Yoldor tabiatan oʻta ziyrak va ehtiyotkor jonivor. Sinalmagan raqibi oldida hech qachon havolanib
ketmaydi. Ayrim kezlari tuyqusdan tutib qoladigan itlarga xos jizzaki fe'lini hisobga olmaganda,
qolgan payt har qanday vaziyatda sovuqqon bo'lishga tirishadi. Hovliqmaydi. Raqibining zaif jihatlarini
ilg'ashga urinadi. Birinchi boʻlib hujumga tashlanmaydi. Agar bunga zaruriyat tugʻilsa, eng avvalo
to'dadagi "zoʻr"larni safdan chiqarishga harakat qiladi. Toʻdada esa "zo'r"lar uncha koʻp bo'lmaydi,
bitta yoki ikkita. "Zoʻr" mag'lublikka yuz tutishi bilan, qolganlari oʻz-oʻzidan toʻzib ketadi.

U Bo'ʻzbo'ri toʻdasini mana shu xilda parokanda qilgandi.

Hozir esa butun fikr-o'yi xarsang sirtiga oʻz belgisini qoldirishga jur'at etgan oʻsha notanish
toʻdaboshida edi. U kun boʻyi xayolidan ketmay qolgandi. Uning Boʻzboʻriga nisbatan yosh va
baquvvatligini idrok etayotgan boʻlsa-da, kelbatini jonlantirolmay garang edi. Bunga go'yo
Maymoqning mavjudligi xalaqit berayotgandek edi.

Yoldor bu tomonga kelayotib, Maymoqning Chuqurdaradagi butazorda gʻimirlab yurganini
koʻrgandi. Demak, u bugun tunda yana Qoratepaga o'ralashadi. Yoldor uning qay tarafga yoʻnalishiga
qaraboq, maqsadini anglaydigan boʻlib qolgandi. Deylik, agar Maymoq Suvlidara yoxud Yashilvodiy

 14

G'animlar (qissa). Normurod Norqobilov

boʻylab harakatlansa, uni faqat yuqoridagi archazorda uchratish mumkin. Belgilarini yangilab,
hududini koʻzdan kechirish bilan band boʻladi. Negaki, archazor oʻta notinch sarhad — Ulkan ayiq
tomonidan tez-tez buzilib turadi... Qoʻtirbuloq yoʻnalishi zirk toʻla Ayriirmoq boʻylariga olib chiqqanday,
Тиуадоуа рад oʻzining mazali yong'oqlari bilan Maymoqning diqqatini tortadi. Qishloq tomon
choʻzilgan uzundan-uzun, vahimali Chuqurdara bo'ylab qilingan safari esa olmazorda qorin toʻydirish
bilan yakunlanadi. Chuqurdarada turli mevalar unchalik serob emas, lekin tishga bosgulik biror
yemish hamisha topiladi. Agar istasa, soztuproqli o'ngirda bir oz oyoq uzatib olishi mumkin. Qolgan
ishlarni esa tun qorong'ʻusida bemalol eplaveradi.

Yoldor uning bu harakatini oʻzicha tushunadi. Faqat Maymoq allaqanday Bo'zbo'ʻri emas, har
to'qnashganda juda hushyor bo'lish lozim. Aks holda...

U Chuqurdaraga tutash Bo'rijarda Maymoqning sharpasini ilg'aganida, tun allaqachon
yarimlagandi. Yoldor asta oʻrnidan qoʻzgʻoldi. Huzur qilib, uzoq kerishdi. Soʻng esa asta yo'rtib,
Qoratepa tomon yoʻlga tushdi.

ЖЖЖ

Yoldor xavfli hid—inson va yaroq isini Qoratepaga yetmasdan burun sezdi. Yozda tuprogʻi o'ynab
yotadigan Kaltatepa yoqalab borib, Qoratepa etagidagi toshloqda toʻxtarkan, dimogʻiga chalingan bu
hiddan yag'rin tuklari hurpaygancha turib qoldi. Ammo iziga qaytmoqni xayoliga ham keltirmadi.
Qaytamga toshlar orasiga cho'zilib yotib oldi. Tumshugʻini oldinga choʻzgancha, tevarakni obdon
oʻrganishga kirishdi. Va bir ozdan so'ng Qoratepaning olmazorga tutash qismida ajal yashirinligini
toʻla anglab yetdi. Miltiq isi-ajaldan darak. Togʻda undan cho'chimaydigan jon zotining oʻzi yo'q.
Hatto Maymoqdek kuchli, anchayin surbet jonivor ham yaroq hidini ilgʻashi bilan yuvosh tortib,
yo'rg'alagancha qorasini o'chiradi. Har holda miltiq tutgan kimsadan doimo uzoqroq yurish
ma'qulligini togʻdagi barcha jonivorlar yaxshi biladi.

Ajal hidining kutilmaganda Qoratepada paydo bo'lishi dastlab Yoldorni choʻchitdi, soʻng
taajjublantirdi. Keyin esa qiziqtirib qo'ydi. Axir shu paytgacha Qoratepada bu hidga hech roʻparo'
kelmagandi-da. Bu sirning tagiga yetmoq uchun u kutishga qaror qildi. Biladiki, odam bolasining
bardoshi uzoqqa choʻzilmaydi. Hademay o'zidan ogoh etadi.

U tutqunlikda odamzodning fe'lini xiyla oʻrgangandi. Uni oʻziga dahshatli gʻanim deb bilmasdi.
Lekin yarogʻning yoʻrigʻi boʻlak. Yaroq tutgan odam... Eslasa, hanuz tanasi tirishadi.

Tolmas cholning yon qo'shnisi Ulash bir kuni unga dabdurustdan miltiq oʻqtalib qoldi. Kayfining
zo'rligidan zoʻrg'a oyoqda turganligi bois, birinchi otgan oʻqi tuproqni to'ʻzgʻitib yubordi. Ikkinchisi
katakning chekka taxtasini uchirib yubordi. Uchinchi oʻqni uzishga ulgurmadi. Eshakda allaqaerdan
kelib qolgan Tolmas chol uning qoʻlidan miltiqni tortib oldi. Quloq chakkasiga o'xshatib bir tarsaki
tushirdi.

— E, ichmay oʻl! — deb so'kdi.

— Ichaman! — dedi Ulash yosh boladay hiqillab. — Shuningiz bor ekan, ichaman va yana
ichaman!

— Buning senga nima ogʻirligi tushayapti, ahmoq?

— Tunda uvlab kayfimni qochiryapti.

Aslida esa gap butunlay boshqa tomonda edi. Hamisha shirakayf yuradigan bu banda bir kunmas
bir kun Yoldorga yem boʻlishdan choʻchirdi. Uning nimasi koʻp, ichishi va duch kelgan yerda dumalab
qolishi koʻp. U mastlikda Yoldorning yonida choʻzilib qolishidan qo'rqardi. Ikki bor boʻlgan. Ikki safar
ham ko'zini ochib, boshida Yoldorni koʻrgan. Yirtqichning nigohida qahr va qiziqishga qorishiq g'alati
bir jiddiyatni payqagan. Qoʻrquvdan ishtonini hoʻllab, undan nari qocharkan, bo'rilarning koʻz
qarashlari itlarnikidan tubdan farq qilishini oʻshanda bilgan.

U yoʻq yerdagi gaplar bilan jonivorga tirgʻalib o'tirmagan. Shartta miltiqqa yopisha qolgan...

Oʻshanda tasodif tufayli muqarrar bir oʻlimni chetlashga muyassar boʻlgan Yoldor yaroq va o'qdori hidini bir umrga eslab qolgan. Keyinchalik esa oʻzining mungli qoʻshigʻi bilan Ulashni soʻnggi

 15

G'animlar (qissa). Normurod Norqobilov

manzilga uzatib qoʻygan.

U hech vaqt bu qadar hazin kuylamagandi.

Yoldor qalin qor kechib toʻydan qaytayotgan Ulashni boshda irillab qarshilagan. Ammo Ulash,
kayfi zoʻrligidan, uni payqamagan. Cholning hovlisini kesib o'ʻta-oʻta, indan sal narida gursillab
qulagan. Yiqilarkan, oʻrnidan qaytib qoʻzgʻolmagan. Gupillab yogʻayotgan qor bir zumda uni koʻzdan
bekitgan. Ana shundagina Yoldor odatdan tashqari nimadir yuz berganini ichdan his qilgan va
uvlashga tushgan. Biroq tunda uning nolasiga e'tibor beruvchi kimsa topilmagan.

Ertasi tushdan soʻng Ulashning muzlab qolgan jasadini qor tagidan topganlar, dastlab Yoldordan
shubhalanishgan. Murda tanasida tish izlarini ko'ʻrishmagachgina, sovuqda qotib qolganini
fahmlashgan. Biroq yuz bergan bu fojeadan butunlay esini yoʻqotgan Ulashning shallaqi xotini erining
oʻlimiga Yoldorni aybdor deb bilgan va qargʻanib qishloqni boshiga koʻtargan.

Bu voqeadan Yoldorning andak anglagani shu bo'ldiki, itlar koʻringan qoraga akillaganday, odam
bolasiyam yoʻq-bor narsaga tirg'alaverar ekan. Agar esi butun toʻrt-besh yigit Tolmas cholning tarafini
olmaganda, Yoldorning holiga maymunlar yigʻlashi aniq edi. Murda bir chetda qolib, olomon unga
hezlangan. Buning boshida Ergash bodi turgan. Qachonki, yigitlardan biri, agar hadeb
sakrayversangiz, Tomlisoydan sigir o'ʻ'gʻirlaganingizni hammaga aytaman, deya shipshigandan
soʻnggina uni oʻchgan.

Oʻsha tun odamlarning gʻala-g'ovuridan qattiq yurak oldirib qo'ygan Yoldor qishloq oralagan
jinsdoshlarini juda yaqindan ko'rgan. Qutqaringlar meni, deya zorli gʻingshigan. Yassibosh qilt
etmagan, hadik va adovatla bezrayib turavergan. Ammo urg'ochi boʻri Oqsiyna negadir ancha royish
bildirgan, hatto beriroq kelishga jur'at etgan. Yoldorga, uning boʻynidagi zanjirga, qoʻnqaygan
katakka hayron-hayron boqqan. Agar xalaqit berishmaganda, kelib iskalanishiyam mumkin edi. Biroq
toʻsatdan kulba eshigini ochgan Tolmas chol barcha ishning beliga tepgan. Ularni choʻchitib yuborgan.

Shundan keyin, oradan ancha vaqt oʻtib, ular Qoratog'ning belida qayta uchrashdilar. AMmo endi
Yoldor bir paytlar zorli-zorli gʻingshigan chorasiz tutqun emas, Boʻzbo'ri galasini quvib, ulkan hududga
ega chiqqan, yanada aniqrogʻi, uzoq kutilgan ozodlikdan mast yurgan yovqur bir jonivor edi.

Oʻsha kuni u hech bir sababsiz, Yassiboshni tappa bosib talagan. Holbuki, Yassibosh ortiqcha
biror harakat qilmagandi. Bor-yoʻq aybi, Qoratogʻ yoqalab keta-keta, Boʻzbo'riga boy bergan qadrdon
hududi sarhadida bir zumga toʻxtagani va bilib-bilmay salgina ichkarilagani edi. U g'ussaga berilib,
Yoldorning paydo boʻlganini payqamay qolgandi.

Oqsiynaning nazarida, shu kuni Yoldor kuchi va kelbatiga yarasha ish tutmadi. Yassiboshdek
oʻrtamiyona jonivorga bu darajada quturib tashlanish shart emasdi. Birgina do'ʻqning oʻzi kifoya edi.
Yassibosh oʻlaqolsa u bilan yoqalashib oʻtirmas, darhol qorasini oʻchirardi. Negaki, shusiz ham uning
ahvoli ancha xarob, quymichini yalab oʻtgan o'qdan qattiq aziyat chekib yurgandi.

Oqsiyna archa yonida g'oʻddayib qolgan Yoldorga qaray-qaray, Yassiboshning ortidan lo'killab
borarkan, birdan uni tanib qoldi. Iya, bu tutqundagi bo'ri-ku! Zo'rlikka zoʻrakan-u, lekin juda tezob va
beodob ekan. Bu borada Oqsiyna haq edi. Hali-hanuz yovvoyi olamga toʻla singgishib ketolmagan
Yoldor, tez-tez quyushqondan chiqib, "tarbiyasiz"ligini bot-bot namoyish etib turardi. Aks holda
Bo'zbo'ridek jiddiy raqibni sovuqqonlik bilan yenga bilgan Yoldordek jonivor allaqanday Yassiboshni
itday talab oʻtirarmidi. Bu esa uning tutqunlik asoratlaridan hali toʻla qutula olmaganidan darak
berardi.

Endilikda Yoldor bu noxush odatlardan deyarli soqit boʻlgan, o'tmishidan esa sabr-toqatnigina
oʻziga meros qilib olgandi. Shuning uchun ham toshlar orasiga behuzur joylashib, Qoratepada
yashiringan sirning tagiga yetish ilinjida edi. Bu yumushga butun diqqatini qaratganidanmi,
Maymoqning Qoratepaga yetib kelganini payqamay qoldi. Payqagan vaqtda esa, Maymoq tumshug'ini
oldinga cho'zgancha havodan hid olayotgandi. Ana, u xavfni darrov ilgʻadi. Bir zum hang-mang bulib
turgandan soʻng, tezgina iziga qayrildi-da, ortiga qaramay, jadal jo'nab qoldi.

Maymoqning qorasi o'ʻchgach, Yoldor yengil tortdi. Xayriyat, bugun u bilan yoqalashib
yurmaydigan boʻldi. U yana Qoratepa tomonga o'girildi. Bir muddatdan soʻng havodagi hidning

 16

G'animlar (qissa). Normurod Norqobilov

tebranganini sezdi. Koʻp o'tmay Qoratepadan toshloq tarafga qayrilgan yoʻlda ikki koʻlankani ko'rdi.
Yoʻl toshloqni yonlab kelib yassi tepalikka o'rlardi.

Yoldor chekinmoqni xayoliga ham keltirmadi. Xuddi bir paytlar ini to'riga biqinganday, yerga
yanada mahkam qapishdi. U o'z tajribasidan shuni yaxshi bilardiki, odam bolasi hid olmaydi,
harakatsiz qoraniyam ilgʻashi qiyin. Shu bois, u ortiqcha tahlikaga tushmay, koʻlankalarni kuzatishda
davom etdi.

— Buytiblar sarson yurgandan koʻra, qopqon qoʻygan ma'qul, aka, — derdi koʻlankalardan biri —
G'uchchi pakana sovuqdan tishlari takillab. -Qaytamga uyqudan qoldik.

— Keladi degansiz... — derdi Sarvar norozi toʻngʻillab. — Qor yogʻib bersa zo'r bo'lardi-da, izidan
birpasda topardim.
— Iziga tushganingiz bilan... — G'uchchi pakana chaynaldi. — Lekin havoda qorning zahri bor.

Sovuqni qarang! Teshib yuboray deydi.

Ular gangur-gungur so'ʻzlashgancha Yassitepa ortida koʻzdan g'oyib boʻlishdi. Yoldorni tashvishga
solgan ajal hidiniyam oʻzlari bilan birga olib ketishdi.

U oʻrnidan qo'zg'alishga oshiqmadi. Uzala tushib yotgan joyida baquvvat panjalarini oldinga
choʻzib, obdon kerishdi. Soʻng ildam oyoqqa qalqib, Qoratepa tomon yoʻnaldi. Tanish so'qmoqdan
qabrlar oralab borarkan, yoʻlda Maymoqning eski tezagiga duch kelib, asta irillab qo'ydi.

Bolaning doʻppaygan qabriga yetganda, butunlay xotirjam tortgandi. Biroq xotirjamligi tezda
taajjub bilan almashindi. Boyagi kimsalar hidi qabrning shundoqqina biqiniga oʻtirib qolgandi. Achchiq
izgʻirin uni oʻchirishga ulgurmagandi.

Yoldor qabr tevaragini norozi aylanarkan, oʻsha tanish g'ussa-ayriliq hissi yana yuragini chulgʻab
oldi. Ingranib gʻingshidi. Bu xil gʻingshishi koʻpincha mahzun nolaga aylanib ketardi.

Hozir ham shunday bo'ldi.

ЖЖЖ

— Ana keldi, aka!

Endigina oʻringa choʻzilgan G'uchchi pakana ustidagi ko'rpani uloqtirib tashlab, turib oʻtirdi. Soʻng
gapi to'g'ri chiqqanidan xursand boʻlganday, qo'shib qo'ydi:

— Aytdim-ku, keladi deb!

— Balki itdir, — Sarvar ishonqiramay, deraza ortidagi qorong'ʻilikka tikildi. — Ba'zan itlar ham
mana shunday ovoz chiqaradi.

— Jondorning ovozini itnikidan farqlayolmay oʻlibmanmi, aka!

— Aniq shu deb o'ylaysizmi?

— Emasam-chi! — G'uchchi pakana unga norozilanib qarab qo'yadi. — U borakan, bu tomonlarga
boshqa jondor doriyolmaydi. Dorib ham koʻrsin! Ammo-lekin yomon vafodor chiqdi bu! Qarang,
haliyam bolaning dardida kuyib yuribdi. Ovozi yurakni ezadi! O'ʻldirishga odamning qo'liyam bormaydi.
Balki... a, aka?! Nima deysiz?

— Aytdim-ku, anovu turqi sovuq akang garovdan voz kechsa, unga ortiq xusumatim yoʻq, deb.

— Yo'-o'q, u garovdan voz kechmaydi.

— Unda qanday yo'l bilan boʻlmasin uni tinchitishimiz kerak.

— Shoyim yo'ʻgʻonnimi?

— Uf-f...

— Tushundim, aka, tushundim, — G'uchchi pakananing boshi shalvirab tushdi. — Ertan oʻzim
sizga qopqon topib beraman. Uzunqulning bevasida bir talayi bor. Eridan qolgan. Ota tomondan
ozgina qarindoshligimiz bor, yo'q demasa kerak. Ammo-lekin sizni akam demaganimda, Yoldorning
yaqiniga yoʻlatmasdim. Boy boʻlganimda, uning xunini oʻzim sotib olardim. Afsus, qoʻlim kalta-da.

Bu gaplar Sarvarga malol kelsa-da, qilt etmadi. Negaki, G'uchchi pakana kerakli odam. Arazlab
ketsa, qo'ylari qarovsiz qoladi. Qishloq odamlarining terisi yupqaligini kelgan kuniyoq bilgan. Sodda
ko'rinishsa-da, gap ko'tarishlari qiyin. Bu hol G'uchchi pakanaga ham begona emas. Shuning uchun

 17

G'animlar (qissa). Normurod Norqobilov

doim yaxshi gapirishga tirishadi, yoʻq yerdagi qizlarni oʻylab topadi. G'uchchi pakana bariga ishonadi.
Sarvar esa ichdan kuladi: "Suluvga havasing ketmay oʻl, avval oʻzingga bunday qarasang-chi!" Biroq
G'uchchi pakanani unchalik ovsar deb boʻlmaydi, ming hayajonga tushmasin, ba'zan xijolatdan
manglay qashlab deydi:

— Bu... aytgan qizlaringizni bari boʻychan ekan, shu... oʻzimizga oʻxshagan maydarog'i yo'qmi, a,

aka?

— Bor, — deydi Sarvar ishonch bilan. — Turli soʻrti, turli markasidan bor. Tanlab-tanlab
olaverasiz. Siz faqat chorvaga yaxshi qarasangiz boʻldi.

— Bundan sira gʻam yemang, aka. — G'uchchi pakana dag'al kaftlarini oldinga choʻzadi. —

Mening qoʻllarim barakali! Mening qoʻlimda qoʻylaringiz tez semiradi.

— Yashang, ukam, yashang!

— Shaharga tushgan kezlarim, yoʻl boʻyidagi choyxonada o'tirib, qizlarni tomosha qilaman. —
G'uchchi pakana negadir andak ma'yuslanadi. — Koʻzimni kuydirib, har qizlar oʻtadi, hali u yoqqa, hali
bu yoqqa, nima yeb, nima ichayotganimni ham bilmay qolaman. Shunday paytda meni mayda qilib
tuqqan enamdan yomon xafa boʻp ketaman. Tugʻib nima qilardingiz deyman... ichimda.

— Onadan xafa boʻlish yaxshi emas. — Sarvar norozi qosh chimirgan boʻladi. — Bu ishda onaning
hech bir aybi yoʻq. Ikkinchidan, boʻy-bastga bu yerda qarasharkan, shaharda buning uncha ahamiyati
yoʻq. Muhimi, yurak toza boʻlishi kerak.

— Toza-toza! — G'uchchi pakana oshig'ich e'tirof etadi. — Yurak top-toza! Lekin bizdi qishloq
odamlarining yurak bilan uncha ishlari yoʻq. Shunisiga kuyaman men. Tunov yili maydaroq bir qizga
ogʻiz soldim. Nima debdi deng?

— Nima debdi?

— E, aytgiligi yoʻq, aka.

— Ayting-ayting.

— Pakanaga tekkincha, itga tegaman debdi.

— Bo'shlik qipsiz-da.

— Tegmayman desa, zo'ʻrlamaysiz-ku.

— Gohida zo'rlash ham kerak.

— Keyin meni xeli-xishti tinch qo'yar...

Sarvarning unga rahmi keladi. Yaxshilik qilib, birorta qari qizga uylantirib qoʻ'ysammi deydi. Biroq
bundan o'ziga hech bir naf yetmasligini oʻylab, tezda fikridan qaytadi. U nafi yo'q yumushni jinidan
yomon ko'radi. G'uchchi pakana esa hozircha arzon ishchi kuchi sifatida kerak. Ertaga uni hatto eslab
ham oʻtirmaydi. Va'dalar nima, quruq soʻz, aytilishi bilan ketadi havoga singib. Uni na tutib boʻladi, na
boshqa qilib.

Shunga qaramay, G'uchchi pakananing oʻta xokisorligiga ba'zida uning juda havasi keladi. Koʻziga
u muammosiz odam boʻlib koʻrinadi. U choʻpchaklarga ishonadi, barcha narsadan faqat yaxshilik
qidiradi. Hatto qoʻshnisining sigiri tug'sayam oʻzida yoʻq quvonadi. Sarvarga esa bu hislar yot. Ko'ngli
hamisha nimadandir dilgir. Puli koʻpning tashvishi moʻl, deya oʻzini ovutmoqqa urinsa-da, chin dildan
quvona bilmasligidan gohida xunob boʻlib ketadi. O'shanda negadir hamisha mardikor yigitni eslaydi.
Uning achchiq gaplaridan ma'no qidiradi. Esida, qurdirayotgan imoratiga hammaning havasi kelgan,
hamma maqtagan, faqat ugina pinak buzmagan, oʻtkinchi havas qullari, deya g'udrangan. Oxiri u
mardikor yigitni haydab solgan. Pulidan siqib, jahlini chiqarmoqchi boʻlgan. Ammo u gʻazablanmagan,
qullardan xafa boʻlish yoʻq, deya ketgan-borgan. Keyin eshitsa, u shoir ekan. She'rlaridan oʻqib, usta
sho'rlikni koʻp xunob qilar ekan.

"Qul" deya, u nimani nazarda tutgan, bu narsa Sarvar uchun hanuz qorongʻi. Buni, yupunning
bodiligi, deb o'ylaydi.

U G'uchchi pakananing xurragiga quloq tutib, qorongʻilik qoʻyniga tikilib yotarkan, dilgirlik
sababini darddan qidiradi. Shu dardi tufayli tog'u toshlar orasida sarson yurganiyu turqi sovuq Shoyim
yo'ʻgʻonga duch kelganini oʻyladi. Bu yoqqa kelishni maslahat bergan tabib cholning go'riga endi gʻisht

 18

G'animlar (qissa). Normurod Norqobilov

qalay boshlaganida, kasali borgan sari kamroq bezovta qilayotgani yodiga tushib qoldi. Buni qarangki,
Yoldor bilan andarmon boʻlib, dardiniyam esidan chiqarib yuboribdi. Nahotki tuzalyapti?! Agar oʻrtada
suruv masalasi koʻndalang turmaganida, shu tobda o'zini qanchalik baxtiyor his etardi-ya! Ming
afsuski, suruvdan ayrilib qolish ehtimolligi, undagi bu tuyg'u yuziga soya tashlab turardi.

U yotgan joyida bezovta to'ʻlgʻondi. Yoʻq, suruvni bermoq jon bermoqdan yuz karra yomon.
Qanday boʻlmasin Yoldorni tinchitishi lozim. Aks holda bir umr kuyib oʻtadi. Mol achchigʻi — jon
achchigʻi deb bekorga aytishmagan.

ka

Qoʻshni hudud bo'rilari mulkiga dahl qilganidan beri Yoldor tinchini yo'qotgandi. Burun butun
hududini uch-toʻrt kunda bir, juda nari borsa, haftada ikki bor aylanib chiqadigan jonivor Qoratepadan
qaytishi bilan shu yumushga unnadi.

U hududini aylanib, zarur joylardagi belgilarni yangilab chiqarkan, qoʻshni toʻda qayta bosh
suqmaganini sezdi. Ammo bundan uning koʻngli tinchib qolmadi. Negaki, toʻ'daboshi shunchaki jig'iga
tegmoq istasa, bu qiligʻini takror namoyish etardi. Tog'da bu xil hodisalar koʻp uchraydi. Ayrim qitmir
jonivorlar hudud egasining koʻziga tashlanmasdan chegarani buzib yuradi. Biroq kuchiga ishongan
toʻda koʻpda qitmirlikni o'ziga ep koʻrmaydi. Demak, nopisand belgi qoldirishga haddi siqqan yetakchi
boʻri qandaydir shumlikni oʻylagan.

Yoldor Soʻqirqoyada uzoq turib qoldi. Tevarakdan koʻz uzmay, dimogʻiga chalingan har bir hidni
ilg'ashga, o'rganishga tirishdi. Yolgʻizligi kor qilganday, negadir alamli gʻingshidi. Yaqinda o'ziga royish
bildirib, gʻalati qiyshanglab ketgan Oqsiynani qoʻ'msayotganini sezib, bundan g'oyat ajablandi. Chunki
bu tuyg'u unga yot edi. Ilgari oʻzga jonzodni hech oʻylamagandi.

U ruhida qandaydir oʻzgarish yuz berayotganini his etib, dardmand ohangda uvlab yubordi.
Ammo bu yoʻqlov emasdi. Yuragi tubidan ixtiyorsiz holatda yuzaga qalqiyotgan tuyg'ularni idrok
etmoqqa ojiz qolgan jonning figʻoni edi.

U Oqsiynani oʻn kuncha burun yana uchratgandi. Mulkining shimoliy-sharqiy qismidagi Koʻksuv
bo'ylarini koʻzdan kechirayotib, yashin urgan archa yonida to'ʻxtagandi. Ko'ksuv jonivorlarning
serqatnov joyi boʻlib, o'tgan-qaytgan hayvonlar archa tanasida o'z belgilarini qoldirib ketardi. Yoldor
oʻz belgisini yangilashdan avval archa tevaragini gir aylanib hid olar, ya'ni nima kelib, nima ketganini
obdon o'rganardi. U endigina shu yumushga unnaganida qoʻshni hududdagi zirk butalari orasidan
qandaydir jonivorning oʻziga tikilib turganini payqadi. Shamol teskari esib, is olmoqning imkoni
yoʻqligidan uning g'ashi keldi. O'sha tomonga hushyor boqdi. Ko'zi ilg'agani Yassibosh boʻldi.

Tanidan dardi arib, qayta kuchga toʻlgan Yassiboshning nigohi toʻla adovat bo'lsa-da, nimadandir
hanuz ikkilanayotgani shundoqqina sezilib turardi. Chamasi betlashishga jur'ati yetmayotgan edi.
Biroq hudud uniki, ortiq sustkashlik hamisha yomon oqibatlarga olib kelishi mumkin. Xuddi shuni
sezganday, u butalar orasidan chiqib, toshloq maydonga kelib choʻnqaydi. Bu tomonga faqat
oʻligimnigina bosib oʻtasan deganday, gʻoʻddayib turib oldi. Bu bilan, ya'nikim, vaziyatni to'g'ri baholay
olmaganidan, u jiddiy xatoga yoʻl qoʻygan. G'ʻanimga eldan burun roʻparu kelgandi. Holbuki, Yoldor
tomondan hozircha hech bir ortiqcha xatti-harakat sezilmasdi. Lekin vaziyat shu qadar qaltis ediki,
uchqundan alanga chiqib ketishi hech gap emasdi. Buning uchun Yassiboshning birgina tahdidi,
irillashi kifoya edi. Oʻz navbatida, Yassiboshni ham koʻpda ayblab boʻlmasdi. U hudud talashishlardan
shu qadar yurak oldirib qoʻygandiki, oqibat, qoʻrqqan oldin musht koʻtarar qabilida avvalroq o'zi
maydonga chiqib qoʻya qolgandi.

Yassiboshning baxtiga Yoldor uni mensimadi. Viqorli bir qarash bilan cheklanib, archa tanasida
qoldirilgan belgilarni "o'qish"ga tutindi.

Ayni shu paytda oqish xarsang ortidan paydo boʻlgan Oqsiynaga Yoldorning bu sokinligi juda
yoqib ketdi. U ilgarigi jizzaki yirtqichga sira oʻxshamasdi. Ulg'ayib, yanada haybatli tus olibdi.
Harakatlari shu qadar o'ziga yarashardiki, Oqsiyna bir zum mahliyo turib qoldi. Keyin tumshug'i bilan
Yassiboshni turtkilab nari hayday boshladi. Orada Yoldorga kishi bilmas qiyshanglab qarab qo'ydi.

 19

G'animlar (qissa). Normurod Norqobilov

Oqsiynaning qiyshanglashlari Yoldorning nazaridan chetda qolmadi. Biroq bu narsa archa
tanasiga belgi qoʻyishiga xalaqit bermadi. Bundan Oqsiyna qattiq ogʻrindi. Alamidan uvlab yuboray
dedi. Yoʻliga tixirlik qilib, maydonni tark etishga oshiqayotgan Yassiboshning yag'ʻrinidan g'archcha
tishlab, uni oldiga solib haydadi. Butazorga shoʻng'ʻiy-shoʻngʻiy birrovgina ortiga oʻgirildi. Yoldor uning
koʻzlarida jamlangan araz, nafrat va mehrning qorishiq ifodasini koʻrib, hayrati battar oshdi.

Agar Maymoqning o'ʻkirigi xalaqit bermaganida, Yoldor anglarsiz tuygʻular iskanjasida qancha
turardi, Xudo biladi. Ayiqning tahlikali boʻkirishi uning xayolini tariqday sochib yubordi.

U sergak tortdi.

Maymoqning ovozi So'qirqoya ortidagi soylikdan kelardi. O'ʻkirigida g'azabdan koʻra qoʻrquv va
nochorlik ohanggi kuchliroq edi.

Yoldor voqeani tez fahmladi va asta irillab qo'ydi.

Shu kunlarda Maymoqning ahvoli ancha chatoq edi. Uning hududiga Ulkan ayiq tajovuz qilmoqda
edi. Bir haftadirki, ular mushuk-sichqon o'ynashardi. Maymoq zaifligi bois, g'animiga qarshi chiqishga
jur'ati yetmay, poʻpisadan nariga oʻtmas, oʻz navbatida, Qoyalitogʻlar vodiysining hukmdori boʻlmish
Ulkan ayiq bu hududni toʻla egallashga unchalik oshiqmas, goʻyo Maymoqning sillasini quritmoqqa
ahd qilganday, hozircha dam-badam paydo boʻlish bilan cheklanmoqda edi.

Yoldor hadik va qiziqish bilan soylikka enarkan, qiziq manzaraning ustidan chiqdi. Ulkan ayiq
muyulishdagi quyuq butazorda bamaylixotir kavshanib yurar, Maymoq esa ancha berida, har lahzada
qochmoqqa shay holda, o'kirib turardi. Aftidan uning bo'ʻkirishlari Ulkan ayiqqa chivin chaqqanchalik
ta'sir etmayotgan edi.

Uning harakati Yoldorning ham gʻashiga tegdi. U xuddi shu soylikda Bo'ʻzboʻri bilan qattiq
olishgandi. Bu voqea esiga tushdimi yo egalik hissi ustivorlik qildimi, irillab yuborganini o'zi ham
sezmay qoldi. Tahdiddan yiroq, shunchaki qizgʻanish hissi ostidagi nido edi bu. Ammo bu narsa Ulkan
ayiqqa g'alati ta'sir qildi. U hang-mang bo'lib tevarakka koʻz soldi va ko'rdiki, allaqanday bir bo'ri
Maymoqning yonini olib, irillab turibdi. Bu esa jonivorlar hayotida kamdan-kam uchraydigan hodisa
edi. Hudud, odatda, hamjins hayvonlar oʻrtasida talash boʻladi. Boshqa turdagi jonivorlar bu mojaroga
aralashmaydi.

Agar bu hol Qoyalitogʻlar vodiysida yuz berganida, Ulkan ayiq gʻazabdan quturgan, ularga
tashlangan, tutsa tiriklayin yeb-yutgan boʻlardi. AMmo u begona hududda, yovvoyi jonivorlar ichdan
buysunadigan qonun-haqlik va nohaqlik tuyg'usi izmida edi. Biroz ikkilanishdan soʻng, nohaqligini
sezish tuygʻusi baribir ustunlik qildi. U oʻkirayotgan Maymog'u, irillayotgan Yoldorga taajjub-la bir-bir
boqib, oshiqmay butazorni tark eta boshladi. Bundan botirlangan Maymoq bir necha odim ilgariladi.
Undan ortig'iga botinolmadi. G'animini oʻ'chakishtirib qoʻyishdan qoʻrqdi.

Yoldor esa Ulkan ayiq ketishi bilan tinchlandi. Maymoq tomonga qarab qo'yishniyam lozim
topmay, yonbag'irlik boʻylab yoʻrtib ketdi. Shuningdek, Maymoq ham unga e'tibor berib oʻtirmadi.
Nega deganda, yuzaga kelgan bu hodisa ittifoqlik belgisi emasdi. Har qaysi oʻzini mulk egasi sifatida
bilib, qoʻllaridan kelgancha uni himoya qilishga tirishgandi, xolos.

Yoldor Sarvar tomonidan qo'yilgan birinchi qopqonga Ichaksoyda roʻparu keldi. U xatarning
mavjudligini yaqinlashmayoq isidan sezgandi. Biroq bu narsa olgʻa yurishga monelik qilmadi. Qopqon
ingichka so'qmoqqa o'ta noʻnoqlik bilan oʻrnatilgan ekan. Ustiga ozgina xas sochilgan nam tuproq
ostidan temir, xoʻrak va odam isi gupurib turardi.

U cho'ʻnqaygan ko'yi, xavfli maydonchani obdon koʻzdan kechirdi. Ora-orada tevarakka nazar
solishniyam unutmadi. Keyin ajal bilan oʻynashgisi kelganday, qopqon tepasidan sakrab oʻtdi. Soʻng
yana ortga sapchidi. Bu qiligʻi oʻziga yoqqanday, birpas qotib turdi-da, toʻsatdan shartta ortiga
oʻgirilib, orqa panjalari qopqon ustiga tosh va tuproq socha boshladi. Kutgani boʻldi. Tuproq va
xaslarni to'zg'itib, qopqon qisqichlari qarsillab yopildi. Bundan oʻzi ham choʻchib ketdi.

U qopqonga ilk bor tutqunlikdan xalos topgan kunlari duch kelgandi. Bo'rikalla tizmasiga tutash
vodiyda toʻngʻiz bolasiga koʻzi tushganida, ich-ichidan yayrab ketadi. Toʻngʻiz bolasi chiyillar, har yon
talpinar, lekin hech nari ketolmasdi. Bu sinoatdan avvaliga u hayron boʻladi. Soʻng tumshuq yalab,

 20

G'animlar (qissa). Normurod Norqobilov

oldinga intiladi. Ammo chakalakzordan chiqishga ulgurmay, qarshi tomondan kelayotgan ovchiga
nazari tushadi. Chakalakzorda qolib, voqeaning davomini kuzatadi.

Aftini malla soqol qoplagan ovchi ishni choʻzib o'tirmaydi. Tutqundagi jonivorni otib oʻldiradi-da,
qopqonni qayta oʻrnatib ketadi.

Ovchi archalar orasida koʻzdan gʻoyib boʻlgach, Yoldor bekingan joyidan chiqadi. Temir va yana
allambalolar hidi muallaq turib qolgan joyga asta yaqinlashadi. U choʻnqayib iskalanadi, yerbag'irlab
yotib iskalanadi, u yon-bu yon yurib iskalanadi. Odamzoddan hayiqmaydigan jonivor temir isidan
choʻchiydi. Dimogʻini qitiqlayotgan xo'ʻ'rakning xushboʻy hidi ortida qandaydir xatar yashiringanini
sezadi. Nimaligini anglayolmay, boshi qotadi.

Agar shu tobda uzoqdan eshak mingan chol koʻrinmaganda, Yoldorning qopqonga tushishi aniq
edi. Xo'rakning xushboʻy hidi butun fikr-zikrini oʻgʻirlab qo'ygandi. Baxtiga chol kelib qolib, u tagʻin
chakalakzorga biqinishga majbur boʻldi. Cholning boʻshangina iti hidni sezib, oldinga oʻtadi. Iskalanib
qopqonga yaqinlashadi va toʻsatdan vangillab yuboradi. Voqeani fahmlagan chol soʻkina-soʻkina
eshakdan tushadi, soʻkina-soʻkina itni qopqondan boʻshatadi, soʻkina-soʻkina uni bir chetga uloqtiradi,
soʻng soʻkina-soʻkina oqsoq itini ergashtirib ketadi.

Yoldor yerda zanjiri chuvalanib yotgan qopqonni kelib hidlaydi va tilsiz bu yovni xotirasiga
mahkam mixlab oladi. Temir va xo'rakning omuxta hidi—-xatar! Keyinchalik juda ustalik bilan
oʻrnatilgan qopqonlarni ham osongina aniqlaydigan boʻldi. Yaydoq va ovloq joylarda yemish bejiz
yotmasligini va bu hid ortida albatta biror xavf yashiringanligini fahmlab yetdi. Koʻpincha, agar hafsala
qilsa, tosh va tuproq sochib, qopqonni zararsizlantirib ketar, ba'zan esa uni chetlab o'tardi.

U navbatdagi qopqonga Qoratepa yaqinida duch keldi. Bu qopqon G'uchchi pakananing qutqusi
bilan qoʻyilgandi.

Yoldorning Qoratepaga kelishiga hanuz toʻla ishonmagan bo'lsa-da, Sarvar uning rayini
qaytarolmagan, qopqonlardan birini shu yerga joylashtirgandi. Qolganlarini esa oʻz bilgicha, lekin
Yoldor yuradigan soʻqmoqlarni tusmollab qoʻyib chiqqandi.

Yoldor bu qopqonga tegmadi. Uni chetlab oʻtdi. Olmazorda shovur sezib, qabrlar orasidan oʻsha
tomonga mo'raladi. Suyun chol nevarasi bilan olma terib yurgan ekan.

U Qoratepada koʻp hayallamay, Yalangtosh orqali kunbotar tomon yurdi. Hududning shimoliygʻarbiy qismidagi asosiy "ustun"lardan biri boʻlmish qayrag'och yonida toʻxtadi. Unda qoldirilgan
hidlarni obdon iskab oʻrgandi. Qandaydir ahmoq buqa daraxt tanasiga rosa ishqalanibdi. U bundan
koʻpda ranjib turmay, belgisini yangiladi-da, nari borib choʻnqaydi. Tog'larga boqdi. Beridagi
choʻqqilarga ham qor tushganini koʻrdi.

U havodagi qor hidi qatorida, yuragida tagʻin oʻsha g'alati hisni tuydi. O'ziga araz, nafrat va mehr
bilan qarab ketgan Oqsiynani yana qoʻmsay boshladi. Qiziq, ilgari bu xil tuygʻularni sezmasdi. Dastlab
ozodlikdan boshqasini oʻylamasdi. Soʻng erkinlikdan sarmast yurdi. Keyin hudud masalasi bilan
andarmon bo'ldi. Agar qoʻshni toʻdaning beboshligini o'ylamasa, kunlari binoyidek oʻtmoqda edi.

Biroq kutilmaganda, mana tushunuksiz tuyg'ular uni qiynoqqa sola boshladi. Totli, oʻz navbatida,
mavhum bu hislarning neligini anglashga qurbi yetmay, u asta kelib qayrag'och poyiga cho'zildi.
Quyidagi ilonizi so'qmoqdan ketib borayotgan eshakli cholga hardamxayol tikildi. Bu bir paytlar uni
qopqonga tushishidan asrab qolgan oʻsha chol edi.

U eshakliga ergashgan bo'shang itga jiddiy boqarkan, ilk bor yuragida tanish tajovuzni his
etmadi. Avvallari it zotini koʻrsa, butun vujudi intiqom oʻtidan lovullaydigan jonivorning, bu safar,
biror tuki qilt etmadi. U hanuz tushunuksiz tuygʻular girdobida edi.

Yoldor bu yerda uzoq turmay, Egrisoyni qoralab yoʻlga tushdi. Egrisoyda toʻngʻizlarning katta
oilasi yashardi. U alaqachon ularni koʻz ostiga olib qoʻygandi. Agar ovi baroridan kelmasa, Qizilqiya
yoqalab Doʻngqoyaga oʻtadi. Qoya o'ʻngirlaridan birida g'amlamasi bor.

U bir maromda yo'rtib borarkan, Uchburundagi yovvoyi doʻlanazorda Maymoqni koʻrdi. U mevasiz
buta tagida nimanidir ishtaha bilan chaynardi. Yoldor odatiga xos, asta irilladi. Maymoq esa unga
e'tibor ham bermadi.

 21

G'animlar (qissa). Normurod Norqobilov

ЖЖЖ

Qo'ygan qopqonlaridan biror naf chiqavermagach, Sarvar chinakamiga tashvishga tushib qoldi.
G'uchchi pakananing qarovidan, uning ta'biri bilan aytganda, yiltillab semira boshlagan qo'ʻylari ortiq
uni quvontirmay qoʻydi. Ularga omonat sifatida qaray boshladi. Aslida ham shu. Agar Yoldorni
tinchitmasa, bir necha kundan soʻng suruv Shoyim yoʻg'ʻonning ixtiyoriga oʻtadi. Qani endi, odam
yollash mumkin boʻlsayu bu boshog'riqdan tezroq qutula qolsa. Ammo shart bo'yicha bu mumkin
emas. Shoyim yoʻgʻon hatto qopqonga qarshi chiqib oʻtiribdi.

— Qopqonga kelishmaganmiz, — dedi bugun ertalab. — Gʻirrom oʻyinni bas qiling!

— Qanaqasiga g'irrom? — Sarvar yoʻq yerdagi bu da'vodan hayron boʻldi. — Nima qilaman,
qanday qoʻlga tushiraman, nima farqi bor sizga?

— Judayam farqi bor-da! — Shoyim yoʻgʻon unga teshib yuborar darajada oʻqrayib tikildi. —
Jondor boʻlsa-da, u yigitday bir gap! Biz uni yigit deb bilamiz. Yigit bilan yigitday gaplashing!
Hali qopqon qo'yasiz, hali anovu pakanani ergashtirib chiqasiz. Baridan boxabarmiz. Gʻirrom oʻyinni
bas qiling! Yoʻ'g'asam yomon xafalashib qolamiz.

U deraza yonida shu gaplarni eslab oʻtirarkan, tund osmonga umidvor tikildi. Qani endi, bir
enlikkina qor yogʻib bersa-yu, Yoldorning iziga tushish imkoniyati tugʻilsa.

Ovda iz olib, oʻljani qoʻlga tushirishni u amaldor ogʻaynisidan oʻrgangandi. Ovga ishqibozlikniyam
shu jo'rasidan yuqtirgan. Qish-qirovli kunlarda amaldor ogʻaynisi vahimali xorijiy mashinasida gurillab
kelardi-da, uni ovga olib ketardi. Sarvar boshda ovni shunchaki ovoragarchilik deb oʻylardi. Ammo
nafi koʻp tegadigan amaldor ogʻaynisining gapini hech ikki qilolmasdi. Ikkinchidan esa, ov bahonasida
yaxshigina maishatga berilishardi. Amaldor mingan mashinaning yukxonasidan jondan boʻlak hamma
narsa topilardi. Bu noz-ne'matlar dala-dashtda, qorda, gulxan tevaragida negadir boshqacha tatirdi.

Amaldor jo'rasi, uning oʻylashicha, pishqirib, guldirab, gumburlab yashardi. Boʻyi naq ikki metr,
kuchi gavdasiga mos, agar chinakamiga istasa, har qanday qoʻyni bir oʻtirishda yeb tugatadigan
azamat yigit edi. Sizdan ajal ham hayiqsa kerak, derdi ba'zida Sarvar uning kelbatiga havaslanib
boqib. Biroq ajal deganlari qoʻtosday baquvvat bu yigitdan hech ham hayiqmas ekan, bir oʻtirishda
sezdirmaygina jonini olib qoʻydi. Bu holdan hamma hayron. Kimdir u dedi, kimdir bu, orada devday
bir yigit oʻldi-ketdi.

Sarvarga undan ovchilik meros boʻlib qoldi. U ovchilikning o'ziga xos sir-sinoatlarini to'la
oʻzlashtirolmagan esa-da, obdon zavqini totishga ulgurgandi. Shundan beri u ovni kanda qilmaydi.

Amaldor og'ʻaynisi, bu dashtda qimirlagan jon borki, bari bizniki, deyishni yaxshi ko'rardi. Ular
shaharchaning kunbotish tomonidagi ufqqa tutash sarhadsiz cho'lni yayov va mashinada qadambaqadam kezib chiqishgan. Ovning hadisini olgan joʻrasi qordagi izlarni bexato aniqlardi. Izga qarab
yovvoyi jonivorning qachon va qay paytda o'tganligini adashmay aytardi. O'ljasining mazali qismini
dashtning o'zidayoq kabob qilishga tushardi. U gohida ovchi itlarini ishga solsa, gohida yirik
jonivorlarni mashinada quvlab otardi. O'ljasining ketidan tushganda, u butunlay o'zgarardi, ya'ni
yovvoyi bir ovozda boʻkirar, soʻkinar va bundan g'oyat huzurlanardi. Itlarni esa juda yoqtirardi.
Yaxshilarini erinmay ovga o'rgatardi. Yoldor tomonidan oʻldirib ketilgan Dikkiquloq uning eng yaxshi
koʻrgan itlaridan biri edi. Sarvar uni, jo'ramdan esdalik deb, o'ziga olgandi. Ogʻaynisining oʻlimidan
soʻng, dashtma-dasht izgʻishni bas qilgan boʻlsa-da, Qamishkoʻlga tanda qoʻygandi. Oʻrdak ovi bilan
shug'ullanardi. Hatto bir marta choʻloq bo'rini otgan. Ammo Yoldor deganlari u bilgan va tasavvur
etgan bo'rilarga hech oʻxshamasdi. Uning qiliqlaridan hayratda edi. Odatda tirik boʻrini koʻrish har
kimga ham nasib etavermaydi. Ular imkoni boricha ko'zga tashlanmaslikka urinishadi. Yoldorni esa
necha bor qishloq yaqinida, doʻngda, buloq boʻyida va hatto qoʻrasi yonida uchratdi. Yarogʻini qoʻliga
olguncha boʻlmay, arvohday koʻzdan yoʻqoladi. Biroq uzoqlab ham ketmaydi. Qoratepada boʻridan
tashqari, ayiq iziga duch kelganda, hang-mang turib qolgan. Ammo hayratini birovga aytolmagan.
Negaki, qishloq odamlari juda gʻalati, ular oʻz his-tuyg'ularini hech qachon oshkor etishmaydi, nari
borsa, shuning nimasiga buncha hovliqasan, degan ohangda, tog'da yashaymiz-da, deb qoʻya

 22

G'animlar (qissa). Normurod Norqobilov

qolishadi.

Faqat G'uchchi pakanagina ularga oʻxshamaydi. Ichidagi tashida. Soddaligi bois, qishloqda
unchalik obroʻyi yo'q. Biroq do'stga itday sodiq.

— Aka, bugun miltiqni menga bersangiz, — deb qoldi ertalab dab-durustdan. — Shoyim
yoʻgʻonga beradigan qo'ʻyimiz yoʻq! Men unga qo'y tugul, qoʻyning qulogʻini ham ravo koʻrmayman!

— Namuncha yomon koʻrmasangiz uni.

— Men uni yomon koʻrmayman, men... — G'uchchi pakana gapning u yogʻini aytishga iymanadi.
Qizarib bosh qashlaydi-da, soʻng deydi: — Suruv qoʻldan ketmasin deyman-da. Axir siz akamsiz,
kuyadi-da odam.

— Rostdan kuyasizmi?

— Emasam-chi!

— Miltiqni nega so'rab qoldingiz? Yo Shoyim yo'g'onni...

— E, yo'q, — deya G'uchchi pakana uning gapini boʻladi. — Yoldor uchrasa, otmoqchiman.
Menga uchrab turadi-da u.

— Qo'ylarga ehtiyot boʻling.

— U qo'ʻylarga tegmaydi deganman-ku.

— Men uni tushunmayman.

— Uni hech kim tushunmaydi.

— Qani endi, bir enlikkina qor yogʻib bersa...

— Men ham shunga ilhaqman.

Sarvar shularni eslab, tund osmonga, yonbag'irlikdagi archazorga dilgir tikiladi. G'ʻoʻldirab
soʻkinadi. Nega deganda, u ertalabdan beri garang. O'tirib oʻtirolmaydi, turib turolmaydi. Yarogʻini
koʻtarib chiqishdan esa biror ma'ni yoʻq. Togʻda Yoldorni qidirish, pichan g'aramidan igna izlashdek bir
gap ekaniga allaqachon aqli yetgan. Shuningchun qorni intiq kutmoqda edi. Havo esa yurakni siqar
darajada tund, yogʻib yogʻmasdi, ochilib ochilmasdi.

U deraza yonida qancha turdi, bilmaydi. Orada pechkaga oʻtin tashladi. Miltigʻini qayta tozaladi.
So'ng joyiga choʻkib, Yoldorni qaerdan qidirishni oʻylay boshladi. Keyin birdan koʻzlariga ishonmay
derazaga yopishdi. Yoʻq, ko'zlari aldamagan, tashqarida qor uchqunlamoqda edi.

U quvonchdan baqirib yubordi. Xuddi amaldor og'ʻaynisidek bor ovozda hayqirdi. Keyin qoʻllarini
beoʻxshov salanglatgancha, oʻyinga tushib ketdi.

— Kuning bitdi, Yoldor! Kunginang bitdi!

ЖЖЖ

Yoldor tuni bilan yog'ib chiqqan qorni mamnun qarshiladi. Qorli havo ichida dimlanib yotgan
lanjlikni quvib, gʻayrat quyunini solgandek, u yanada tetiklandi. Qor kechib daydidi. Qor kechgani sari
gʻayrati joʻ'shayotganini sezdi.

Odatdagidek, u qishloqdan uncha uzoqlashib ketmagandi. Saharga yaqin tingan qor ustida iz
qoldirib, qishloqqa endi. Negadir cholning kimsasiz kulbasiga bosh suqqisi keldi. Eshik va derazalarni
bir-bir iskab chiqdi. Oshxonaga kirib chiqishniyam unutmadi. Bo'm-bo'sh qo'ra yonida bir zum
cho'nqayib turdi-da, soʻng qishloq itlarining yuragiga qutqu solib, yana iziga qaytdi. Bu safar itlar uni
ortiq qiziqtirmadi. U hanuz anglarsiz tuyg'u girdobida edi.

U buloq bo'yiga yetganda, ichdan nimadir uni togʻlar tomonga chorlayotganini his etdi. Nima?
Quvonchmi yo tashvishmi? Bu xil hisni ilgariyam ikki-uch bor tuygan. Hududiga begonalar oralaganini
avvaldan sezgan va hamisha haq bo'lib chiqqan. Ammo bu safargi hislar toʻfonliroq edi. Bugun
hayotida nimadir sodir bo'lishi mumkindek edi.

U Uchqizilda shumshayib turgan Maymoqqa duch keldi. Qor toqqa emas, Maymoqning ichiga
yoqqandi. Tanasiga yogʻzahirasini toʻla g'amlashga ulgurmagan Maymoq juda g'amgin edi. Hademay
qish uyqusiga ketishi lozim boʻlgan bu jonivor zahiraning kamligi oʻzini ne kuylarga solishini yaxshi
bilardi. Odatda, ochiqqan jonivor muddatdan ilgari uygʻonib ketadi. Uyg'onganda, ko'klamga hali

 23

G'animlar (qissa). Normurod Norqobilov

uzoq, togʻ esa qalin qor koʻrpasi ostida mudrayotgan boʻladi. Oqibat, u yegulik topolmay haftalab och
yuradi. Uyquga toʻla qonmagani uchun karaxtlik qoniga tashna qilib yuboradi. Biror oʻngirda g'ujanak
tushib olib, panjalarini soʻradi. Ammo tanasida ortiqcha yogʻ yoʻq, nafsi qonmay alamnak o'kiradi.
Mo'rilaridan tutun oʻrlab turgan qishloqqa umidvor boqadi. Qishloqqa ensa nimadir topishini va
shuningdek, jonidan ayrilib qolishi mumkinliginiyam biladi. Shu bois, qishloqqa enishdan tiyilib, tog'lar
oralaydi. Koʻklam kelishini zor-intizor kutadi. Nishabliklarda maysalar nish urishi bilan uning kuni tug'a
boshlaydi. Biroq bungacha necha haftalab ochlik azobini boshidan kechirishi kerak. Bunaqa paytlarda
u har qanday oʻlaksadan tap tortmaydi. Ammo togʻda oʻlaksalar hamisha ham topilavermaydi.

Yoldor muyulishda paydo boʻlganida, u gʻoyat ezgin holatda mungʻayib oʻtirardi. Axir ezilmay
boʻladimi, kuni kecha ko'zlarini yashnatib turgan mevalardan asar yoʻq, bari qor tagida qolgan. Qorni
esa ertalabdan tatalamoqda. U alamdan Yoldorga qarab asta oʻkiradi. Yoldor esa uning zamzamasiga
e'tibor ham bermadi. Qor kechib, qiyalik boʻylab yoʻlda davom etdi.

Yoldorning qadam ranjida qilishi Maymoq uchun foydadan xoli boʻlmadi. Kimsasiz tuyulgan togʻda
tirik jonni uchratish uning esiga harakat qilish lozimligini tushirdi. Negaki, togʻ hissiz, togʻ shafqatsiz—
agar harakatdan erinsang, uning quchog'ida yashashing qiyin, tirik qolishing gumon. Lanjlik va
hafsalasizlik ortidan hamisha oʻlim poylab turadi.

U qordan egilgan butalarni silkilab, yemish qidirishga tushdi.

Hozircha qorin tashvishidan xoli boʻlgan Yoldor esa qorda iz qoldirib, tobora ilgarilarkan, qiyalikda
bir zum toʻxtadi. Choʻnqayib tevarakni zimdan kuzatdi. Soʻng oshiqmay yana yoʻlda davom etdi.

Uning navbatdagi qoʻnim topgan manzili Qilso'qmoqdan beridagi Keng soʻqmoq bo'ldi. Bu
soʻqmoq Dovonortiga olib boradigan yagona yoʻlning boshlanish qismi hisoblanib, Qilso'qmoqdan uni
archazor qiyalik ajratib turadi. U Kengso'qmoq deb nomlansa-da, aslida siyrak archali, uzun va enlik
sayhonlik edi. Sayhonlikning bir yonida nuragan qoya, ikkinchi yoni esa qiyalanib borib, chog'roq
vodiyga borib tutashardi. Vodiydan narisi mayda tizmalar boʻlib, goʻzal manzara hosil qilardi.

Yoldor qarshisida yuz ochgan bu manzaraga — qor qoʻngan archalarga, mo'jaz vodiyga, birbiriga ulanib ketgan togʻ tizmalariga asta boqarkan, yuragini hapqirtirgan hisning boisini anglaganday
boʻldi. Muzdek havoda qo'shni toʻdaning ojiz hidini ilgʻadi. Ilgʻashi bilan yag'rin tuklari tikrayib,
vajohatli irilladi. Oldingi panjalarini qorga botirib, tishlarini dahshatli tarzda shaqirlatdi. Lekin oʻtgan
galgidek hovliqmadi. Qaytamga vaziyatni yanada aniqroq oʻrganishga urindi. Shamol olib kelayotgan
hidga qaraganda, toʻda Qilso'qmoqdan narida harakatlanmoqda. Agar ular bu tomonni koʻzlagan
boʻlsa, faqat mana shu yo'ʻnalishdangina kelishi mumkin. Shu tobda uning dimogʻiga o'zga bir hid
chalinmaganda, Yoldor ortiq sabr qilolmas, oʻpkasini qo'ʻltiqlamasa-da, har holda allaqachon toʻda sari
yurgan bo'lardi.

U Oqsiynaning zaif, oʻta zaif isini birdan tanidi. Toqatsizlanib, beixtiyor g'ingshib yubordi. Biroq bu
hid dimogʻiga qanday chalingan boʻlsa, shunday tez yo'qoldi. Bundan uning yuragi allanechuk gupurib
ketdi. Sovuq havoni yutaqib hidladi. Zaif hid yana oʻzidan darak bergach, u Oqsiynaning manzilini
aniqlashga harakat qildi. Qarshisidagi togʻ tizmalariga, chogʻroq vodiyga, archazorlarga ilhaq tikildi.
Oqsiynani koʻrishga oshiqarkan, uning hamrohi Yassibosh haqida oʻylab ham koʻrmadi. Darvoqe,
havoda uning isi sezilmas, demak, Oqsiyna bu tomonga yolgʻiz yoʻl tortgan. Yoldor urgʻochi bo'rining
soʻnggi uchrashuvdagi araz, nafrat va mehrga toʻla gʻalati qarashini eslarkan, kelbatiga yarashmagan
bir ohangda angillab yubordi. Ichki hisga buysunib, o'sha tomonga qanot chiqarib uchgisi keldi. Biroq
buning sira iloji yoʻqligini tezda anglab, bazoʻr o'zini bosdi.

U ikki oʻt oʻrtasida qolgandi. Oqsiynaga peshvoz yuray desa, bu yoqda g'anim toʻda. G'anim
toʻdaga qarshi boray desa, u yoqda Oqsiyna. Nazarida, u beri kelishga botinolmay, archalar orasida
oʻzini intiq kutayotgandek edi. Oxiri, gʻanim toʻdaga nisbatan nafrati Oqsiynaga boʻlgan intilishidan
ustun chiqdi. U shu yerda qolib, toʻdani kutishga ahd qildi, ham Oqsiynaning ko'z o'ngida boʻladi, ham
ortiqcha harakatlardan qutuladi. Saldan soʻng, Oqsiynani yoʻq-bor narsalardan qizgʻana boshladi. Bu
endi uning uchun yangi va notanish tuyg'u edi. Neligini hali toʻla idrok etolmagan boʻlsa-da, azobi
qattiqligini sezdi. Bir joyda tik turolmay, archani aylandi, harsangga borib suykaldi. Soʻng yerbag'irlab

 24

G'animlar (qissa). Normurod Norqobilov

yotib, tumshugʻini qorga tiqdi. Qor tagidan bir nima topganday, dahshatli tarzda irilladi. Oʻng panjasi
bilan qulogʻini timdaladi. Keyin oʻrnidan sapchib turib, sayxonlik boʻylab quturib yugurgisi keldi.

Ammo bunga ulgurmadi. Qiyalik boshida to'satdan paydo bo'lgan Sarvar uning ichki
toʻlg'onishlariga xalal berdi. Ovchini koʻrgan Yoldor Oqsiynani unutdi. Qorga uzala tushib yotgan
holida unga noxush tikilib qoldi. Negaki, oʻzi tomon allaqanday toʻda emas, haqiqiy xavf yaqinlashib
kelmoqda edi. Undan faqat qochib qutulmoq mumkin. Biroq u qochmadi. Oraliq masofa uzoq,
qochishga esa bemalol ulguradi.

Ana odam bolasi qiyalikning yarmini bosib oʻtdi. Hademay sayhonlikka yetadi. Yoldor noiloj
ketmoqqa taraddudlanarkan, ovchining xato yoʻldan kelayotganini sezib qoldi.

Yaroq tutgan odam u qoldirgan izdan yurmay, yoʻlni qisqartirish niyatida qiyalik bilan sayhonlik
oʻrtasidagi doʻnglikni kesib kelardi. Doʻnglik chetida toʻplangan qor hamisha ko'zni aldaydi. Yovvoyi
jonivorlar bu xil xatarni tez anglaydi. Ammo odam bolasi bu xususiyatdan yiroq. Ana u xavfli
nishablikka tobora yaqinlashmoqda. Quyida esa vodiyga tutash qiyalikning tepa qismida o'raga
oʻxshash katta chuqurlik ogʻiz ochib turibdi. Tushgan jonning chiqishi juda qiyin.

Ketmoq o'yida boʻlgan Yoldor qayta joyiga choʻkib, ovchining xatti-harakatlarini jiddiy va
sinovchan kuzata boshladi. Va xuddi u kutgan hodisa yuz berdi. Qor koʻchib, odam bolasi
chinqirgancha oʻra tomon shoʻngʻib ketdi.

Yoldor yotgan joyidan turib, bahuzur choʻnqayib oʻtirib oldi. "Qopqon" —o'raga tushgan odam
bolasiga ortiq qayrilib ham qaramadi. Zero, usiz ham tashvishi yetib ortardi...

ka

Sarvar chap oyog'i singanini keyin, qor ostidan bir amallab chiqib olganidan soʻng sezdi. A'zoning
sinishi qiziq boʻlarkan, doʻmbiraday shishib, izmingga buysunmay qoʻyarkan.

Boshda, qattiq qo'rqqan emasmi, es-hushini jamlashi qiyin kechdi. Keyin oʻziga kelib, o'rasimon
keng chuqurlikda yotganini angladi. Qor zarralaridan oqargan devorlari xiyla baland, arqonsiz
chiqishning iloji yoʻqligi aniq edi. U yotgan joydan Yoldor choʻnqayib oʻtirgan sayhonlikning bir qismi
va nuragan qoya ko'zga tashlanib turardi.

Yoldorga nigohi tushishi bilan u birdan miltigʻini eslab qoldi. Ammo yarog'i hech qaerda
koʻrinmas, chamasi qor tagida qolib ketgandi. U qaddini rostlashga urindi, chap oyogʻi bunga izn
bermay, ogʻriqdan ingrab yubordi. Yigit og'riqdan ham ko'ra, alamdan koʻproq ingramoqda edi. Nega
deganda, garovda yutqizgani endi kunday ravshan. Singan oyoq bilan bir ish qilib boʻlmaganidan
soʻng, ne hasratda yig'nagan qo'ylarini Shoyim yoʻgʻonga qoʻshqoʻllab topshirishga majbur-da.

U qorni changallab ingradi, soʻkinib ingradi, tutaqib ingradi. Bu iztirobli holati koʻzi bot Yoldorga
tushmaguncha davom etdi. Haybatli tarzda choʻnqayib turgan yirtqichga g'ʻazab-la boqarkan, birdan
joni omonatligini payqab qoldi. Suruvni bir zumga unutdi. Qish-qirovli kunlarda boʻrilarga yem boʻlgan
kishilar haqidagi hikoyalar esiga tushib, dahshatdan qaltirab ketdi. Bu yetmagandek, miltigʻini ham
yoʻqotib oʻtiribdi.

U yordam so'rab baqirmoqchi boʻldi. Biroq kimsasiz bu tog'u toshlarda baqirishdan biron naf
yoʻqligini anglab, oʻzini tiydi. Ketiga siljib, toshdevorga suyanarkan, yonidan pichogʻini chiqardi.
Negadir, uning u yoq-bu yogʻiga qarab qo'ydi. Tigʻini koʻzdan kechirdi. Harnechuk, pichoq ancha
dalda boʻldi. Yoldorga, qorningni yoraman seni, deganday boqdi. Yoldorning esa u bilan ishi yoʻq,
xuddi ov oldidan sheriklarini kutayotgandek, sharqiy-shimoliy tomonga tikilib qolgan, bir-ikki bosh
burganni hisobga olmaganda, Sarvar tarafga qiya ham boqmayotgandi. Bundan Sarvarning ko'ngliga
kelgani shu boʻldi: "Bular meni galalashib yemoqchi!" Shunda oʻzi uchun qopqonga aylangan "o'ra"
devorlari juda past tuyuldi. Nigohi bilan yoʻqolgan yarogʻini yana qidira boshladi. Bu ishda G'uchchi
pakanani aybdor deb bildi. Yoʻl oldidan har xil noxush gaplar qilmaganida, bu falokat yoʻq edi, deya
uning yetti pushtini qoldirmay, bir-bir soʻkib chiqdi. Iloyim, xotinsiz oʻtgin, deb ich-ichidan yandi.

Sarvar o'lgudek irimchi edi. Ovga joʻnarkan, ortiga qayrilib qaramas, ayolining kuzatishiga esa
sira izn bermasdi. Ayol kishining "Vaqtliroq qayting", "Shu buguncha bormay qo'ya qoling", "Havoning

 25

G'animlar (qissa). Normurod Norqobilov

avzoyi yomon-ku" deganga o'xshash gaplari ovchiga faqat omadsizlik keltiradi deb oʻylardi. Shuning
uchun ham ovga hamisha imi-jimida joʻnab qolardi.

Bugun esa buning imkoniyati boʻlmadi. Ishchan bir qiyofada ovga hozirlik ko'rarkan, qo'rada
timirskilanib yurgan G'uchchi pakana kutilmaganda qoshida paydo bo'ldi.

— Aka, negadir koʻnglim notinch, — dedi engil-boshiga ilashgan xas-xashaklarni qoqib-suqib. —
Sizga hamroh bo'lsammi deyman...

Sarvar g'azabdan dodlab yuborayozgandi: "Miyang qursin sen eshakni! Befarosat maxluq! Ov
oldidan ham shunday deydimi kishi! E, noxushlangan oʻsha koʻnglingga ming la'nat! Xudo farosat
ulashayotganda, qaysi goʻrda lallayib yurgan eding? Basharang qursin, ahmoq! Pakana!"

Ammo tilida butunlay boshqa soʻzlarni aytdi.

— Siz ishingizni qiling, ukam, — dedi har bir soʻzni tishlari orasidan sitib. — Ishdan qolmang. Axir
qo'ylarga kimdir qarashi kerak-ku.

— Ishni qip boʻldim, aka, — dedi G'uchchi pakana uning tusi oʻzgarib ketganidan ajablanib. — Bu
havoda suruvni tashqariga haydamagan ma'qul. Yemishini berdim, suvini berdim. Qoʻlim boʻsh endi.

— Yaxshisi, siz uyda qoling. — Sarvar uni jerkib tashlashdan bazo'r o'zini tiydi. — Birga
yurganimizni koʻrsa, Shoyim yoʻg'onga Xudo beradi. G'irromlik qilayapsanlar deb boshimizni qotiradi
so'ng.

— Ukasining qorniga uning, gapiraveradi-da!

— U shunchaki gapirib qoʻymaydi...

— Siz ketsangiz, uyda o'tirishim qiyin boʻladi-da, aka. — G'uchchi pakana jahllandi. — Togʻ havosi
bilan o'ynashganlarning holi ne kechganini yaxshi bilaman. Togʻ yomon, u bilan hazillashib boʻlmaydi.
O'tgan yili ikkitasining jasadini qor tagidan mana shu qoʻllarim bilan oʻzim kavlab olganman.
Tarashaday qotib qolishgan ekan. Bunday havoda baland-pastni biladigan odam bilan yurganingiz
ma'qul deyman-da.

Sarvar uning basharasiga miltiq qoʻndogʻi bilan tushirishdan zoʻr-bazoʻr tiyilsa-da, tilini
tishlamoqqa oʻzida ortiq kuch topmadi. Ogʻzidan koʻpik sachratib baqirishga tushdi:

— Ov oldidan shu gaplarni aytishingiz shartmidi! Qanaqa odamsiz o'zi, a?! Irimim bor deb, sizga
yuz marta aytganman-ku axir! Odam deganam shunchalik pandavaqgi boʻladimi. E-e, odam boʻlmay
oʻling!

— Koʻnglim notinchlansa ne qilay,— G'uchchi pakana yosh boladay qunishib oldi. — Bizdan xato
oʻtgan boʻlsa, kechiring, aka.

— E, akalamay keting!

— Baribir koʻnglim notinch, aka.

— Yana gapirasiz-a!

— Mana, gapirmadik, — G'uchchi pakana arazlab qo'ra tomon ketdi.

Sarvar yelkasini toshdevorga tirab, G'uchchi pakanani changitib soʻkishda davom etarkan, oʻz
navbatida, uni oʻzi bilan ergashtirib chiqmaganidan oʻkina boshladi. Bu yogʻiga nima qilarini bilmay
boshi garang edi. Yoldorning shundoqqina qarshisida, miltiq oʻqi yetar-etmas masofada g'oʻddayib
turishi esa alamini qo'zg'amoqda edi. Qiziq, u na qochdi, na bekindi. Nega qochmadi ekan? Ilgari
sharpasini ilg'ashi bilan juftagini rostlab qolardi-ku. Yo nochor ahvoldaligini, endi qoʻlidan biror ish
kelmasligini fahmlab yetdimikan? Unda bu boʻri emas, ins-jinslarning birodari ekan-da. Turishini qara!
Bekorga turmaganligi aniq, sheriklarini kutayapti u. Ammo osonlikcha jon beradigan ahmoq yo'q!
Ustimga sakrashi bilan qorniga pichoq tiqaman! Tiqib-tiqib olaman!

Sarvar qoʻlidagi pichoqni havoda sirmab, yo'q g'ʻ'animiga zarba bergan boʻldi. Ammo Yoldorning
nechun sukutdaligini, sherigi ko'magiga muhtoj jonivor bu tarzda jim turmay, uvlab ovoz berishi
lozimligi haqida oʻylab ham koʻrmadi. Haqiqiy ovchi emasligi, bu borada ham pand bermoqda edi. U
jonivorlarning hayoti va fe'l-xoʻ'yi xususida deyarli hech narsa bilmasdi. Bilishgayam urinmasdi.
Jonivorlarga o'lja sifatidagina qarardi. Bu illatni marhum amaldor jo'rasidan yuqtirgandi. Jo'rasi
chatoq edi, osmondagini otib, yerdagini qoqib, suvdagini tutib yeyman, derdi, bu ishda menga hech

 26

G'animlar (qissa). Normurod Norqobilov

kim monelik qilolmaydi, deya chiranardi.

Ammo uning amaliyu vajohatidan zig'ircha choʻchimay, qarshilik qiluvchilar hamisha topilardi.
Shulardan biri qishdayam dashtda o'tov tikib oʻtiradigan Boybo'ri chol edi. Choʻlda ularning mashinasi
koʻrinishi bilan otlanib chiqardi. Yoʻllariga koʻndalang boʻlishga tirishardi.

— Shu odamni hech tushunmayman, — derdi joʻrasi, toʻxta, deya qamchi silkib kelayotgan cholni
osongina chetlab oʻtarkan. — Dashtni toptab tashlading, jondor zotining urugʻini quritding deya,
tirg'algani tirg'algan. Choʻl keng boʻlsa, qanaqasiga biz uni toptashimiz mumkin, a?

Sarvar tevarakka loqayd boqarkan, o'zlari qoldirgan son-sanoqsiz mashina izlarini koʻrsa-da, o'zini
ko'rmaslikka oladi. Ogʻaynisining ko'ngli uchungina qaysar cholni soʻkkan boʻladi. Sirasini aytganda,
choʻlda itday izgʻish unga umuman yoqmaydi. U pistirmada yotib, ov qilishni xush koʻradi. Ammo bu
haqda jo'rasiga churq etmaydi. Og'ʻ'aynisi esa uning aksi, kenglikda bamisoli bo'ronday quturadi.
Mashina g'ʻildiraklari ostida toptalgan giyohlarga ichi achigan odamlar ustidan oshkora kuladi.

— Bugungi kuning naqd, ertangi kuning esa omonat, — deydi yolg'iz qolishgach. — Anovi
ahmoqlar esa allaqanday kelajakning tashvishini qilishadi. Ertani oʻylang emish, zamin toptalmasin
deb ota-bobolarimiz duch kelgan yerda emas, ma'lum joyda koʻpkari chopganmish. G'alati-gʻalati
gaplarni topishadi-ya ular. Qaysi go'rlardan kavlab topisharkan bunaqa gaplarni, a? Qoʻyib bersang,
butun choʻlga xoʻjayinlik qilishmoqchi boʻlishadi.

U qanchalik osmondan kelmasin, qaysar choldan xiyol boʻlsa-da hayiqadi. Buni bildirmaslikka
tirishadi. Tirishgan sayin hadiklanishi battar seziladi. Bunday paytlarda Sarvar uni maqtashga tushadi.

— Bu dashtning xoʻjayini ular emas, siz, — deydi gulxanga o'tin tashlab. — Buning bari
koʻrolmaslikdan.

— Shuni ayting.

— Agar sezgan bo'lsangiz, ulardan yer isi keladi, sizdan esa hayotning hidi gurkuraydi, — Sarvar
tiliga kelgan bu tashbehdan ruhlanib ketadi. — Sizdan hatto oʻlim qrqadi. Bu kelbatingiz bilan, ming
yil desam yolgʻon bo'lar, ikki yuz yil yashashingiz aniq.

— Ikki yuz yil koʻp, zerikib o'laman, — deydi joʻrasi tutundan achishgan koʻzlarini ishqalab,
maqtovdan mamnun boʻlganini yashirmagan holda. — Zerikmasligim uchun qariganimdayam ovni
kanda qilmasligim kerak. Bizga yuz yiliyam yetib ortadi.

Sarvar uning kelbatiga havaslanib boqadi. Ikki yuz yil boʻlmasa-da, yuz ellik yil yashashi aniq
buning, deb oʻylaydi. Ammo keyinchalik bu bashorati notoʻgʻri chiqqanida, u dovdirab qoldi. Inson
hayoti kiprikdagi koʻz yoshiday omonatligini anglab yetganday boʻldi. Ajal deganlari odamzodning na
kelbatidan hayiqarkan, na amalidan. Lozim topgan kuni jonini olib qo'yarkan.

Mana endi ajalning sovuq panjasi uning yoqasida. U yo bo'rilarga yem boʻladi, yo sovuqdan
tarashaday qotadi. Darvoqe, sovuq halitdan oʻz zaptiga olmoqda. Bu yoqda oyogʻi azob bermoqda. U
boʻrini oʻylabdi-yu, sovuqni xayoliga ham keltirmabdi. Axir tog'da tungi sovuq bo'ridan dahshatliroqku. Oyogʻi sinmaganida bir navi edi, "qopqon"dan chiqishga urinib ko'rardi. Aytgancha, Yoldor bir uni
deb shu oʻraga tusharmikan? U devorlarga sinchkov boqdi. Yoʻq, tusholmasa kerak. Yana kim biladi.
Qorni ochgan yirtqichlar hech balodan tap tortmaydi deyishadi-ku.

U oʻzi sezmagan holda ingrab yubordi.

Yoldor uning ovozini eshitganday, yalt etib qaradi-yu, yana oldingi holatiga qaytdi. Nimanidir
kutayotganligi butun vujudidan aniq sezilib turardi. Buni oʻzicha anglagan Sarvar bot ingradi.

O'limga yuzma-yuz kelish naqadar noxushligini u ilk bor his qilmoqda edi. Shu paytgacha dashtda
qanchadan-qancha jonivorlarning joniga zomin boʻlmadi. Quvlab otdi, poylab otdi, suyunib-suyunib,
kulib-kulib otdi. Ovning zavqini obdon totdi. Toqqa kelib ham tek turmadi, kasalman deb oʻtirmadi.
Yaroq koʻtarib o'rga chiqdi, qirga chiqdi. Keyin itimning xuni deya, Yoldorning ketidan tushdi. Soʻng
esa, uning joni evaziga qoʻliga tegishi mumkin boʻlgan qo'ylarni deya, tinim nima, bilmadi. Oxiri
yetgan manzili shu — oʻrasimon keng chuqurlik uni oʻz bag'riga oldi. Ingrashdan boshqasiga yaramay
oʻtiribdi.

U yaralangan jonivorlarning mungli nigohlariga koʻp bor duch kelgan. Ularning jon talvasasida

 27

G'animlar (qissa). Normurod Norqobilov

toʻlg'onishlarini koʻp kuzatgan. Soʻng oʻzicha rahm qilib, pichogʻini ishga solgan, gohida bir oʻq bilan
tinchitgan. Bunday paytlarda joʻrasi uni maqtardi. U esa maqtovdan masrur tortardi. Usta ovchilardek
tevarakka mag'rur boqardi. Shunda butun choʻl yolgʻiz o'ziga daxldordek tuyulardi.

— Bolasi, lekin semizgina ekan, — derdi keyin, bundan zoʻr kabob chiqadi, degan ohangda.

— Onasining qochib qutulgani chin boʻlsin, — derdi jo'rasi mamnun qah-qah otib. — Lekin
keyingi safar albatta jonini sugʻurib olamiz.

Ular jon olmoqqa mohir, lekin oʻsha jonning azoblanishini, uvolini his etmoqqa ojiz edilar. Bu
to'g'ridagi gap-so'zlar doʻstlar uchun choʻpchak tuyulardi. Choʻpchagingizni boshqa birovlarga borib
ayting, deyishardi Boybo'ri cholga o'xshaganlarga. Ammo qaysar chol sira boʻsh kelmasdi, shoshmay
turlaring, uvoli tutadi hali bularning, derdi tutoqib.

O'rtada olov, havoda kabob hidi anqigan, narida esa vaysaqi otliq chol. Joʻrasi ko'pda parvo
qilmasdi. Lekin Sarvarning ichi tor edi. Osmonga ketma-ket oʻq uzib, otliq cholni haydab solardi.
So'ng ortidan soʻkib-soʻkib qolardi.

Endi oʻylab koʻrsa, Boybo'ri chol haqqa oʻxshaydi. Joʻrasi erta oʻlim topdi. Oʻzi esa kimsasiz togʻu
toshda ajalga ro'paro” kelib oʻtiribdi. Boqishlari mungli, koʻzlari yoshli... Uyda bolalari kutayapti,
xotinining fikr-xayoli unda. Hashamatli imoratning chap qanoti hali bitmagan, kichik oʻgʻli hali sunnat
qilinmagan. Kelasi bahorda toʻy qilmoqchi edi. Qo'shnisi Ziyod kaldan oʻtkazib ziyofat bermoqchi edi.
Nahotki, endi hammasi sabil qolsa?! Hayotining intihosi bu qadar ayanchli-soʻ'nggi qoʻnim topgan
manzili mana shu o'ʻ'rasimon chuqurlik boʻlsa!

U ich-ichidan xuruj qilib kelayotgan yigʻini bosish uchun, tishlarini mahkam siqdi. Yigʻisi ingrashga
qorishib, xunuk bir sas kasb etdi.

ka

Yoldorning esa u bilan mutlaqo ishi yoʻq edi.

"O'ra"dagi odam bolasi sichqondek beziyon, ahvoli oʻta xarobligini ingrashidanoq sezgandi.

Odatda, ziyrak jonivorlar sasga qaraboq, holat va vaziyatni tez ilgʻaydilar. Shuning uchun ham
ovloq joyda bo'ʻriga roʻparo“ kelgan togʻliklar ovoz chiqarmaslikka urinadilar. Nega deganda, bo'ri zoti
ovozingdanoq kimliging va nimalarga qodirligingni tez fahmlaydi. Tabiiy, bu xususiyat Yoldorga ham
begona emasdi. U chuqurlikdagi odam bolasining ingrashinigina emas, bir chaqirim naridagi archa
novdasidan toʻkilgan qor sasiniyam sezib, bilib turardi.

Hozir uning butun diqqati shimoliy-sharqiy tomondan bostirib kelayotgan gʻanim toʻdada edi.
Oshiqmayroq ilgarilayotgan galaning jirkanch hidini baralla tuymoqda edi. Oʻz navbatida, qarshisidagi
chog'roq vodiy tarafdan Oqsiynaning daragini sezmoqda edi. Yoldor goh yoʻqolib, goh paydo
boʻlayotgan bu hiddan Oqsiynaning nozini payqab turardi. Biroq u bezbetlarcha bosib kelayotgan
toʻda bilan ora ochdi qilmay, Oqsiynaga peshvoz yurolmasdi. Bir gap bilan aytganda, hududi xavf
ostida turganda, ko'ngliga "yor" sigʻarmidi.

U yuz berishi muqarrar boʻlgan to'qnashuvga jiddiy hozirlik koʻra boshladi.

Xavf juda uzoq kuttirmadi.

Tog'da achchiq izgʻirin kuchaygan bir pallada sayhonlikning narigi boshidagi xarsang ortidan
besh-olti chogʻli boʻri, oshiqmay, birin-ketin chiqib kedi. Toʻdani Sariqtoʻsh degan arloni bo'ri
boshqarardi. Sariqtoʻsh u qadar jussador boʻlmasa-da, tabiatan ancha chayir jonivor edi. Tezob va bir
oz tajangligi xatti-harakatidan sezilib turardi.

Uning koʻzi Yoldorga tushgach, xarsangdan beridagi tekis maydonchaga kelib cho'nqaydi.
Sheriklari uni tevaraklashdi.

Toʻda kengasha boshladi.

Agar galada ona bo'ri Oqmanglay boʻlmaganida, kengash uzoqqa choʻzilmasdi. Qiziqqonlik
qilayotgan yosh bo'rilarni Sariqtoʻsh emas, Oqmanglay bosdi. Koʻp balolarni boshidan kechirgan bu
keksa yirtqich qarshisida qanday jonivor turganini yaxshi bilardi. U Yoldorda bir vaqtlar bu togʻlarda
dahshat solib yashagan Oqtishning timsolini koʻrgandi. Ammo buni boshqalarga uqtirish befoyda edi.

 28

G'animlar (qissa). Normurod Norqobilov

Bo'ri zoti oʻtmish bilan emas, buguni bilan yashaydi. Koʻz oldidagi narsalar bilan hisoblashadi.
O'tmishda yashab oʻtgan alaqanday Oqtish bilan ularning necha pulik ishlari bor. G'o'ddaygan manovi
ahmoqning boplab adabini berish kerak-da, yoʻllarida davom etishlari kerak, tamom-vassalom.

Keksa bo'ri yana bir narsani his qilgandi. Butun vujudidan kuch yogʻilib turgan Yoldor har qanday
urgʻochi bo'ri orzulaydigan jonivor edi. Oʻzidan sog'lom zurriyot qoldirishni istagan ona boʻrilar unga
bee'tibor qarayolmasdi. Aslida vodiy tomondan yaqinlashayotgan Oqsiynaning dardi ham shu edi.
Yassibosh oʻqqa uchib oʻlgandan soʻng, koʻnglida allaqachon tugʻilgan maylni amalga oshirish uchun
Yoldorni istab qolgandi. Faqat yaqin kelmoqqa yuragi chopmay, archalar orasida sandiroqlab, oʻzicha
nozlanib yurardi. U Yoldor oʻzini birpasda topib olishini yaxshi bilardi. Oʻshanda qorga yotib
erkalanmoqchi, qochgan boʻlib, kuydirmoqchi edi. Ammo u kutgan daqiqa cho'zilgandan cho'zilib,
Yoldor joyidan qoʻzg'ʻolay demas, goʻyo qoya poyida muzlab qolgandek edi.

Keksa ona boʻri Oqmanglay esa Yoldorga moyillik istab emas, qandaydir ichki bir mehr bilan
boqarkan, goʻzal va navqiron bu vujudga ziyon yetkazishlarini xohlamadi. Shu lahzada murakkab,
sirli, qudratli bir sezgi ona boʻri yuragida toʻlqin ura boshlagandi. U Yoldordagi o'ziga xoslikni onalik
tuyg'usi bilan ilg'ashga ulgurgandi. Yoldor kabi jonivorlar tabiatning ehsoni hisoblanadi. Bo'rilar
naslining davomiyligini ta'minlaydigan zurriyotlar asosan mana shu xil jonivorlardan tarqaladi. Aks
holda zot maydalashib, xashakilashib, bora-bora yo'qlikka yuz tutishi mumkin. Qisqasi, sogʻlom va
kuchli vujud mudom tebranishda boʻlgan hayotiy muvozanatni bir maromda tutib turishga xizmat
qiladi. Tabiat esa bu haqiqatni ilg'ay bilish tuygʻusini deyarli barcha ona bo'rilar idroki va yuragiga
joylagan va bu sezgi favqulodda hollardagina yuzaga qalqiydi. Biroq arloni boʻrilar bu hisdan yiroq,
qaytamga ular "zoʻr"ni tezroq gumdon etish payida boʻlishadi yoxud unga bir umr bo'ysinib yurishadi.
Har holda arloni boʻrilar oʻzidan zo'ʻrroqlarni unchalik yoqtirishmaydi. Imkon tugʻilishi bilan qarshi
chiqishga urinishadi. Shuning uchun ham koʻp hollarda jang taqdirini urgʻochi boʻrilar hal etadi.
Ortiqcha va zaruratsiz ziyonu shikastdan to'dani omon saqlashga tirishadilar. Ayrim hollarda buning
aksi ham boʻladi. Bu endi ona bo'rining kayfiyati va farosati, shuningdek, toʻdada tutgan o'rniga
bogʻliq.

Keksa bo'rining to'dadagi mavqei havas qilarli darajada emasdi. Boʻzboʻri nobud boʻlganidan soʻng
parokandalik yuzaga kelib, to'da ikkiga boʻlinib ketgan. Sariqto'sh shu kichik to'dani zo'rg'a
boshqarardi. Yosh bo'rilar buysunishni istamagani tufayli oʻrtada tez-tez nizo chiqib turardi. Sariqtoʻsh
tezob va anchagina farosatsiz edi. Aks holda bir vaqtlar Boʻzbo'ridek kuchli boʻrini osongina yenggan
raqibiga nisbatan ozgina andisha saqlagan, toʻqnashmaslikning chorasini qidirgan boʻlardi. U esa
tezroq Yoldorni bir yoqlik qilib, yo'lda davom etishni oʻylardi. Qolganlariyam shu istakda yonardi.
Yoldorning viqorli xezlanib turishi ularning yomon g'ashiga tegmoqda edi. Ayniqsa, ikkita yosh
bo'ʻrining toqat qilishlari juda qiyin kechmoqda edi. To'ʻdaboshini sustkashlikda ayblab, irillab-irilab
qo'yishmoqda edi.

Aslida toʻda Yoldor bilan to'qnashgani emas, uzoq, juda uzoqdagi dashtni qoralab yo'lga
chiqishgandi. Ular bu hudud orqali Oʻrtatoqqa yetish va soʻng Quratogʻ yoqalab borib, Burgutqo'nmas
qoyasi biqinidagi tor so'qmoqdan Yalangqirga oʻtib, adirlik oralab dashtga tushishni mo'ʻljallashgandi.
Dasht bo'rilari bilan yuz berishi mumkin boʻlgan olishuvlarni hisobga olmasa, u tomonlarda kunlari
yomon oʻtmaydi.

Agar to'daning izmi Oqmanglayning ixtiyorida boʻlmaganida, Yoldorning avzoyini ko'riboq, iziga
qaytgan, galani Uzundaraga boshlab, Choʻngtogʻni qora tortardi. Bu yoʻnalish uzoq boʻlsa-da, xavfsiz
edi. Biroq uni tinglovchi yo'q, yosh bo'rilar qonli jang xumorida tipirchilashardi. Bir hamla bilan
Yoldorni mahv etish ishtiyoqida yonishardi. Odatda, yoʻlda uchragan har qanday g'ov mana shu
tarzda tez bartaraf etiladi. Ortiqcha pachakalashib o'tirilmaydi. Ularning nazarida, kengash juda uzoq
спо21дапдау edi.

Oqmanglay toʻdadagi ozgina mavqeidan foydalanib, soʻnggi chorani ishga soldi. Ularni raqibga
qarshi yakkama-yakka jangga chorladi. Sariqtoʻshning gardaniga suykalib, qor to'zg'itib ketma-ket
irilladi, ya'ni, qoʻ'rqsalaring oʻzim maydonga tushaman, degan bo'ldi. Turgan gap, yakkama-yakka

 29

G'animlar (qissa). Normurod Norqobilov

jang hamisha to'ʻ'daboshining zimmasiga tushadi. Bundan u boʻyin tovlayolmaydi. Aks holda to'da
unga ortiq buysunmay qoʻyadi.

Toʻdaning kuchiga ishonib, oʻzicha zamzama qilayotgan Sariqtoʻsh qiyin ahvolda qoldi. Yolg'iz
oʻzining raqibga qarshi turishi ancha mushkulga oʻxshaydi. Vaqt yo'qotmay, issigʻida hujumga o'tishi
zarur edi. U boshlab berardi, sheriklari esa oxiriga yetkazardi. Koʻpchilik baribir koʻpchilik-da. U bu
usuldan hamisha ustalik bilan foydalanib kelardi. Agar keksa ona bo'ri ishni buzmaganida, bir
hamladayoq Yoldorni yoʻldan olib tashlashgan boʻlardi. Endi qaltis bu vazifa yolg'iz uning zimmasiga
tushib turibdi. U bir zum taraddudlanib qoldi. Ammo uzoq hayallab ham boʻlmasdi. U yosh
hamrohlarining oʻtkir va sinovchan nigohlarini butun vujudida his etarkan, noiloj jangga hozirlik ko'ra
boshladi.

U xo'jako'rsinga jag'ʻlarini keng ochib esnadi. Belini bukib uzoq kerishdi. Va soʻng vahshatli irillab,
asta raqibi sari yura boshladi. Qolgan sheriklari eran-qaran unga ergashdilar.

ЖЖЖ

Sarvarni uyqu elita boshladi. Yoqimli bu mudroq muzlash alomati ekanini u yaxshi bilardi. Agar
vaqtida es-hushini yigʻib olmasa, bu uyqu mangulikka aylanishi mumkin. Buning uchun esa harakat
zarur.

U avval qoʻllarini qimirlatdi. Soʻng tanasini. Kesakka aylangan chap oyogʻida kuchli og'riq
qoʻzgʻalib, u dodlab yubordi. Joni azoblansa-da, har holda uyqusi aridi. Lekin qachongacha?
Peshonasida muzlab oʻlish bor ekan, qochib qayoqqa ham boradi? Bundan ko'ra anovi la'natiga yem
boʻlgani afzal emasmidi! Yoldor esa uni yeyishdan or qilganday, hatto qayrilib qaray demasdi. Xuddi
muzlab qolganday, qilt etmasdi.

E g'oʻddaymay oʻl!

Aslida ular allaqachon bir-birlariga ko'nikib bo'lishgandi. Yoldor uchun u yo'qdek, Sarvar ham
unga ortiq gʻanim koʻzi bilan qaramay qoʻygandi. Boshdagi xayollar uni endi taajjubga solmoqda edi.
Shu paytgacha u bo'ri deganda yirtqich va tajovuzkor maxluqni koʻz oldiga keltirardi. Uning irillab
chuqur atrofini aylanishini va payt poylab, ustiga sakrashini kutgan edi. Axir u oʻz oyogʻi bilan
"qopqon"ga tushgandi-da. Qopqondagi jonivorni inson birpasda saranjom qilganidek, u Yoldordan
ham shuni kutgandi. Yoldor esa loaqal joyidan jilishni lozim topmadi. Vahimada qolgan Sarvar,
sheriklarini kutayapti, degan oʻyga borgandi. Biroq hanuz sheriklaridan darak yoʻq, turibdi yolg'iz o'zi
qo'qqayib.

Nimani kutayapti oʻzi bu?

Biroq bu savolga javob topishga uning aqli ojizlik qilardi.

Sarvar o'zini zo'r ovchi hisoblasa-da, bo'rilar haqida bilganlari odamlardan eshitgan turli
rivoyatlaru afsonalar edi, xolos. Emishki, boʻri och qolsa, hatto tomni tesharmish, yana emishki, agar
u qasdlansa, oʻchini olmasdan qoʻymasmish. Tomni teshgan jonivorga u yotgan chuqurga tushish
nima boʻpti. Yengilgina bir sakrasa boʻldi-da.

O'zi qasdlangani uchunmi, Yoldorni ham qasdda yuribdi deb oʻylagandi. Pichogʻini yalangʻochlab,
turli harakatlarni mashq qilgani shundan edi. Qaytamga, o'rta yerda qoʻlining muzlagani qoldi. Oxiri u
pichogʻini qorga sanchib, kuh-kuhlab, kaftlarini isitishga tushdi. Orada chuqurning nishabroq bo'lib
koʻringan devori tomon siljib, undan chiqishni oʻyladi. Oqibat, barcha urinishlari behudaligini, yarador
oyogʻi bilan yuqoriga tirmashib boʻlmasligini anglab, sudralib yana joyiga qaytdi. Yoldorni koʻrib
turishni istadi. U gʻanimining harakatlaridan ogoh boʻlish uchun emas, yolgʻizlikdan qoʻrqdi. Har holda
Yoldor tirik jon, yuragiga dalda berib turadi. Aks holda qor bosgan bu tog'u toshlar oʻzini yutib
yuboradigandek edi.

U bu togʻlar qarshisida o'zini qum zarrasidan ham mayda his qilmoqda edi. Holbuki, bir necha
soat burun bu dunyoga sig'maydigandek edi. Orzu-o'ʻylari ham bisyor edi. Garovda yutqazib qoʻyishi
oʻlim bilan tengdek edi. Endi esa buning barisi oʻz ahamiyatini yoʻqotgan, jonidan o'zgasi ko'ziga
ko'rinmasdi.

 30

G'animlar (qissa). Normurod Norqobilov

So'nggi onlarda uni ikki bor uyqu elitdi. Tevaragidan ketmay, asta aylanishayotgan ajal sharpasi
gʻoyat makkorlik bilan oʻlim toʻrini tashlashga urinayotganini sezib turardi. Unga har gal chap berish
qiyinligini, agar shu sozda miq etmay o'ʻtiraversa, ajal osongina o'z niyatiga yetishini yaxshi bilardi.
Yigitni, ayni damda u mahrum bo'lgan, harakatgina qutqarib qolishi mumkin edi. Bir safar choʻlda shu
yoʻl bilangina omon qolishganini u hanuz eslaydi.

Ov paytida mashinalari choʻl o'rtasida buzilib qolganida, amaldor joʻrasi koʻp oʻylab turmay, yo'l
tadorigini koʻra boshlagan.

— Mashina-chi? — degan u jo'rasiga ergashishni ham, ergashmaslikni ham bilmay. — Mashina
qolaveradimi?

— Unga it ham tegmaydi, — degan jo'rasi. — Bu yerlarga hafta-oʻ'n kundayam birov oyoq
bosmaydi.

— Harholda...

— Mashina jondan aziz emas-ku, birodar, — jo'ʻrasi achchiq haqiqatni aytishga jazm qildi.—Agar
bu yerda qolsak, mashinadangina emas, jondan ayrilamiz. Mashina yoqib ham bu balodan
qutulishimiz qiyin. Bizni faqat harakat qutqaradi. Cho'ponlar qoʻnolg'asiga yetib olsak marra bizniki.
Aks holda joningizdan umid uzavering!

Ular tuflangan tupuk yerga tushmay yaxlaydigan sovuqda yoʻlga tushishgan. Sarvar yura-yura
gʻalati bir sarxushlikni his qila boshlagan, uyqu tortayotganini sezgan. Jo'ʻrasining hay-haylashlari ortiq
qulogʻiga kirmay qoʻygan. Shunda kutilmaganda qo'ʻ'ymichiga kuchli tepki kelib tushgan.

— Agar yana mudrasangiz, qoʻndoq bilan uraman! — degan joʻrasi uzr soʻrash oʻrniga dag'dag'a
qilib.— Uxlamang! Uyqu—o'ʻlim! Sabr qilsangiz, hademay choʻponlar qo'ʻnalg'asiga yetamiz.

Joʻ'rasi miltiq qoʻ'ndogʻi bilan urmagan-u, lekin yoʻl boʻyi yana uch bor oʻxshatib tepgan. Jahlini
qo'zitish uchun xunuk soʻzlar bilan soʻkkan. Xafa boʻlishga esa uning holi yetmagan, tepkilar kuchsiz,
nordon so'zlar ta'sirsiz, oppoq qor bosgan choʻl cheksiz tuyulgan. Keyin esa, ogʻaynisidan anchagina
oʻpkalanib yurgan, oʻshanda meni yomon tepgansiz, deb. Jo'rasi muzlab oʻlishning sir-asrorini
yaxshilab tushuntirishga majbur boʻlgan. Uning aytganlari mana endi asqotayapti. Biroq harakatsiz
odamga bu vaqtinchalik chora ekanini ham fahmlab turardi. Imkoni boricha uyqu to'riga ilinmaslikka
tirishardi.

Oʻshanda og'aynisidan har tepki yeganda, u oʻksik o'ylarga berilgan. Nega men bunga dum bo'lib
yuribman o'zi, deb oʻylagan. Amaligayam, oʻzigayam tupuraman degan. Tupurishga qurbi yetmasligini
sezgach esa, negadir talaba yigitni eslagan. Uning achchiq soʻzlarida qandaydir haqiqat mavjudligini
his qilganday boʻlgan. Lekin neligini anglayolmagan. Anglashga eringan. Navbatdagi tepki tushib
qolmasligi uchun yo'ʻrgʻalashga uringan. Keyin gaplashaman sen bilan, deya oʻzini tinchlantirishga
harakat qilgan. Ana shunda karaxt shuuri qatidan talaba yigitning istehzoli chehrasi qalqib chiqqan:
"Bekorga chiranayapsiz!" degan. Quturib soʻkinmoqchi boʻlganida, u qumga singandek ko'zdan
yoʻqolgan. Ortidan turtkilab kelayotgan joʻrasi esa buni oʻzicha tushungan.

— So'kining, so'ʻkinavering! Faqat uxlamang! — degan. — Onadan so'ʻkinasizmi, otadan
soʻkinasizmi, mutloq xafa bo'lish yoʻq. Lekin uxlamang, iltimos!

— Sizni soʻkayotganim yoʻq. — U hushyor tortishga urinadi. — Sizni soʻkib oʻlibmanmi! Axir Siz...
Sizni soʻkib boʻladimi!

— Yo'q, so'kinavering.

Tun pardasi chulgʻay boshlagan dasht qa'ridan yana talaba yigit tirjayib chiqadi: "Aytdim-ku,
bekorga chiranmang koʻp deb! Soʻkolmaysiz! Chunki siz odamlarni tabaqalashtirib, shunga qarab
muomala qiladigan pastkash bir kimsasiz. Erta bir kun bu amaldan ketsa, hol soʻrashga yaramaydigan
bandasiz! Yana aytaymi kimligingizni?.." Sarvar qoʻlini toʻ'lg'ab, uni oʻzidan nari haydamoqchi boʻladi.
Ammo yelkasiga kelib tushgan turtkidan munkib ketadi. Qaddini bazo'r tiklab, qarshisida tag'in sovuq
dashtni koʻradi. Dashtning uzoq bir burchida lipillayotgan chiroqqa ko'zi tushadi.

— Endi oʻlmaymiz! — deydi hiqillab.

— O'lishingizga yoʻl ham qoʻymaymiz-da! — deydi joʻrasi shodon va tolgʻin ovozda. — Uxlasangiz,

 31

G'animlar (qissa). Normurod Norqobilov

yana turtaman!

Buni qarangki, sovuq dashtda g'ashiga tekkan talaba yigit bu yerda ham uni tinchiga
qo'ymayotgan edi. Istehzoli kulimsiragancha nuqul uxlashga undardi.

— Uxlang-uxlang! Bahuzur uxlayvering!

Mudray boshlagan Sarvar toʻngʻigan lablarini bazoʻr qimirlatadi.

— Mumkin emas, uxlasam—oʻlaman.

— Bu bilan dunyo hech narsa yo'qotmaydi, uxlayvering!

— Bilaman, qoʻyningda toshing bor.

— Menda tosh nima qiladi?

— Unda nega meni yoqtirmaysan?

— Dunyoqarashingiz juda kir-da...

— Lekin men ham seni yomon koʻraman!

— Siz o'zingizdan boʻlak, hech kimni yaxshi ko'rmaysiz.

— To'g'ri topding lekin.

— Shuning uchun ham uxlang deyapman-da.

— Tong otsin, sen bilan keyin gaplashaman!

— Sizning tongingiz otarmikan?

— Buncha tiling zahar-a?

— Bo'larim shu.

— Ta'ziringni bermasimdan, qorangni o'chir!

— Siz esa, uxlang.

— E, yoʻqol!

Sarvar munkib, uyg'onib ketadi.

Ko'zlarini ochib, doʻngda bir gala qorani koʻradi. Qarasaki, bir toʻda boʻri. Umri bino boʻlib, buncha
boʻrini bir yerda yig'in holda uchratmagandi. Ammo yuragida qoʻrquv tuygʻusini his qilmadi. Axir
toʻngʻib o'lding nimayu, bularga yem boʻlding nima — bari bir goʻr emasmi. U narida yax qotgan
qorga sanchib qoʻyilgan pichogʻiga koʻz qirini tashlab qoʻyadi. Lekin uni qoʻliga olishga intilmaydi.
Boshini devorga suyagancha, yuqoriga loqayd tikiladi.

Bir ozdan soʻng doʻngdagi voqeani, ya'ni Yoldor gʻanim toʻdaga qarshi tish qayrab turganini sekinasta fahmlay boshlaydi. Yoldorning holati juda bejo edi. Yag'rin tuklarini hurpaytirgancha, qoya
yanglig“ qotib turardi. G'anim tomon esa bu "qoya"ga urilib, chilparchin boʻlishdan choʻchiyotgandek
edi.

Oxiri ulardan birining sabri tugadi shekilli, to'dadan ajralib chiqdi. "Qoya"ga birdan tashlanmay,
irillagancha uning atrofini aylana boshladi. "Qoya"—Yoldor, boshini bir oz burganini demasa, qilt
etmay turaverdi. Chamasi, uning nazari taraddudlanayotgan boshqa bo'rilarda edi. Tevaragini
aylanayotgan yirtqichni uncha pisand qilmayotgandek edi. Shunda Yoldordan sal narida
choʻnqayishgan bo'rilar safidan yana biri oldinga intildi. Ammo u kutilmaganda ikkinchi bir bo'ri
tomonidan qayirib tashlandi.

Koʻz oʻngida yuz berayotgan bu manzara Sarvarga juda qiziq tuyuldi. Hayajondanmi, taniga qon
yugurib, jindek isigandek boʻldi. Bu orada hanuz irillab aylanayotgan yirtqich toʻsatdan Yoldorga
tashlanib qoldi. O'rtada olatasir olishuv boshlandi. Itlarning o'zaro talashganini koʻp bor koʻrgan
Sarvarning Yoldorga rahmi keldi. Negaki, odatda, begona it boshqa itlar tomonidan jamlikda
ayovsizlarcha talanadi.

Biroq u kutgan hodisa yuz bermadi. Doʻngda saf tortgancha olishuvni kuzatayotgan bo'rilardan
birortasi jangga aralashmadi.

Sarvar taajjubdan dong qotdi va xayoliga kelgani shu boʻldi: "E, tavba! Jondorlar yigitlarcha
urisharkan-ku!" Uning sinchkov nigohi manglayida qashqasi bor jonivorning harakatlarini nazardan
qochirmadi. Oqmanglayli bu yirtqich jangni kuzatishdan koʻra, ko'proq safdagi boshqa bo'rilarga ko'zquloq boʻlib turardi. Ana, u yana bir sherigini ortga haydadi.

 32

G'animlar (qissa). Normurod Norqobilov

Bu ikkisi esa qorni to'zg'itib, beshafqat olishardi. G'animi zoʻr, Yoldor esa undan-da kuchliroq
ekanligi tezda ayonlasha boshladi. G'anim toʻsatdan angillab yubordi. Yoldor navbatdagi hamlaga
hozirlanguncha boʻlmay, u dumini qisgancha qochib qoldi. Sheriklari unga ergashdi.

To'da maydonda Yoldorni yolg'iz qoldirib, bir zumda koʻzdan gʻoyib boʻldi.

Yoldor doʻngda bir oz choʻnqayib oʻtirdi. Tumshug'ini choʻzib hid oldi. Qor bosgan vodiyga uzoq
tikilib qoldi. So'ng oshiqmay iziga qayta boshladi. "Oʻra" yonidan oʻtayotganda, andak toʻxtadi.
Sarvarga shunchaki bir koʻz tashlab, yana yoʻlida davom etdi.

Bu vaqtga kelib Sarvar bo'ri zotidan umuman choʻchimay qoʻygandi. Yoldor haqidagi dastlabki
oʻylari endi unga juda kulguli tuyulmoqda edi. Ammo uning kulmoqqa chog'i yoʻq, bo'rilar olishuvi
paytida hayajondan xiyol qizigan vujudi tagʻin sovqota boshlagandi. U Yoldorning oʻrnida iti
boʻlmaganidan o'kindi. Agar Dikkiquloq tirik yurganida, uni bu holga tashlab qo'ymagan, allaqachon
qishloqdan odamlarni boshlab kelgan boʻlardi. Dikkiquloqning qotili esa unga shunchaki bir qarab
o'tdi-ketdi. Biroq u negadir Yoldorga nisbatan g'azab his qilmadi.

Yuqorida muzlagan qorning qisirlashi eshitilganda, tagʻin uning koʻzi ilina boshlagandi. O'limga
chorlovchi bu uyqu shu qadar shirin ediki, ortiq koʻz ochishni istamay turganida, G'uchchi pakananing
ovozi eshitildi.

— Iya, aka, nima yotish bu?!

Sarvar ko'zlarini ochib, "o'ra" og'zida angrayib, ham quvonib turgan G'uchchi pakanani koʻrdi.

— Izingizni olib kelayapman, — dedi и "ота"да tushmoq uchun qulay joy qidirib. — Koʻnglim
sezgani bo'pti-da. Yomon yiqilmadingizmi ishqilib? Hozir oldingizga tushaman.

— Tushmang! — Sarvar jonlanib, qoʻli bilan, to'xta, deganday ishora qildi. — Tusha ko'rmang!
Baribir foydasi yoʻq. Oyoqni sindirib olganman. Arqon kerak.

Bu gapdan soʻng G'uchchi pakana chuqur og'zida bir zum serraygancha turib qoldi. Negadir u
yon-bu yon qarandi. Keyin soʻragani shu bo'ldi.

— E, miltiq qani?

Sarvar shu tobda koʻziga har qanday tug'ishganidan ziyoda bo'lib koʻrinayotgan yigitga jilmayib
qarash bilan cheklandi.

— Tushunarli,— dedi G'uchchi pakana hech narsani tushunmagan boʻlsa-da. — Hozir odam
boshlab kelaman. Arqon ham olib kelaman. Emasam, ketdim men.

U qasir-qusur qor bosgancha tezda ko'zdan yo'qoldi.

Sarvar toshdevorga behol suyandi. Negadir yig'lagisi keldi. Quvonchdanmi yo g'ʻamdanmi, har
holda ich-ichidan nimadir toʻlqin urib kelmoqda edi.

U jilmaygan ko'yi yig'lay boshladi.

ЖЖЖ

U G'uchchi pakana butun qishloqni boshlab keladi deb sira o'ylamagandi. Qishloqda erkak borki,
deyarli bari kelgandi.

Epchil yigitlar arqonga osilib, osilmay chuqurga tusha boshladilar. Turgan gap, G'uchchi pakana
hammadan ko'ra koʻproq jon kuydirardi. Baqirib-chaqirib yoʻl-yoʻriq koʻrsatishga tirishardi.

— Shuncha odamni ovora qilishingiz shartmidi? — Sarvar xijolat tortganini yashirolmadi. —
Kishini uyatga qoʻydingizda.

— E, nimasi uyat buning!—G'uchchi pakana oʻktam ovozda shang'ʻilladi. — Odam odamga
shunday paytda qayishmasa, qay paytda qayishadi. Men birovga yur demadim, ovoza qildim. Ammo
lekin Botir aka bilan Sulton akaga yuring deganim rost. Boshqalarning o'zlari kelishdi. Elchilik-da,
elchilik! Eldan aylanay! 1-i, og'riyaptimi?

— Yigitlar, ehtiyot boʻlinglar! Zokir, sen pastdan tut! Juda imilladingda, Abdurayim! Ha, shunday.
Barakalla! Arqonni qorindan emas, qoʻltiq tagidan sol, shunda tortib olish osonroq boʻladi.

U Shoyim yo'ʻgʻonga "oʻra" ogʻzida roʻparo” boʻldi. Shoyim yo'ʻ'g'onning koʻzlaridan toʻnglik arigan,
boshqalar kabi hamdardlik bilan boqib turardi. Yigitlar koʻkragini sirib turgan arqonni yecha

 33

G'animlar (qissa). Normurod Norqobilov

boshlaganida, u Shoyim yoʻg'onga yuzlandi. Hech bir ichki iztirobsiz dedi:

— Aka, siz yutdingiz.

Ammo Shoyim yoʻgʻon u kutganchalik quvonmadi, irgʻishlamadi. Qarashlari bir oz tundlashdi-yu,
lekin hech qanday oʻzgarish yuz bermadi. Og'zidan oppoq hovur chiqarib, mushtumiga yoʻtaldi. Keyin
birdan esiga tushganday, oshigʻich bir harakatla ustidan qalin po'stinini yechdi-da, sovuqdan qaltiray
boshlagan Sarvarning yelkasiga tashladi.

— Bir nima deganday boʻldingizmi? — dedi soʻng hardamxayol ohangda.

— Garov...

— Esdan chiqaring!

— AXIr...

— Koʻp mayda gap boʻmang!

— Labz...

— Suruv menikimi?

— Sizniki.

— Unda men uni omon qolgan joningizga siylov qildim. Kattazanglik qilmaganingizda shu balolar
yoʻq edi. Bundan so'ʻgʻin davlatingiz bilan maqtanmang! Agar juda oshib-toshib ketgan boʻlsangiz,
yarmini, ana, pakanaga bering. Kuymaysiz. Joningizni omon saqlab qolgan shu-da.

Odamlar orasidan G'uchchi pakananing norozi ovozi eshitiladi.

— Aka, mening otim bor!

— Uzr, G'uchchi aka, — Shoyim yoʻgʻon kuladi. — Til qurgʻur besuyaklik qipti. Ming bor uzr.

— Sizga odamni kalaka qilish boʻlsa... — G'uchchi pakana toʻng'ʻillay-toʻngʻillay uning uzrini qabul
qiladi. — Bundan soʻng eshitmay, qattiq xafa bo'laman.

Qor ustiga yozilgan chakmonga avaylab yotqizilgan Sarvarning koʻzi naridagi nuragan qoyaga
tusharkan, uning poyida sodir boʻlgan bugungi voqeani esladi. Nazarida, Yoldor uni boshqa
boʻrilardan himoya qilgandek tuyuldi. Yoldor quvib solmaganida, ular meni tirik qo'ymasdi, degan
xayolga bordi. Bu o'y ilgariroq miyasiga kelmaganidan o'kindi.

— Aka! — dedi Shoyim yo'ʻg'ʻ'onni yoniga imlarkan, ovozi tovlanib. — Shu... Yoldorga tegmasak!
Oddiy jondor desam, zo'r yigit ekan u! Qo'ying, oʻz maylida yuraversin!

— Bizam shu oʻydamiz, — dedi Shoyim yoʻgʻon nimanidir anglaganday. — Mayli, oʻz erkida
yuraversin.

ЖЖЖ

Oʻsha kuni oqshom Gʻuchchi pakana yangi gap topib keldi.

Bu paytda Sarvar issiq xonada, pechkada gurillab yonayotgan oʻtga xayolchan termulgancha,
odamlarning g'amxo'rligidan erkalanib yotardi. Taxtakachlangan oyogʻi qoʻshni kampir qoʻyib bergan
kursi ustida, qandaydir giyoh qoʻshib damlangan choydan mayda xo'plab, gʻarq terga tushgancha,
tom ma'noda, erkalanib yotardi.

— Yoldor oʻziga sherik topib olibdi,— dedi G'uchchi pakana eshikdan kira-kira. — Ikkisi
Zarangbetda quvlashib yuribdi. Menimcha, topgani qanjiq, oʻzini tutishi boshqacharoq...

— Yaqinda sizam quvlashib qolasiz, G'uchchivoy, — dedi bunga javoban Sarvar akalarga xos
salmoqli ohangda. — Yetar shuncha vaqt erkin yurganingiz.

— Nima deganingiz bu, aka?

— Sizni uylantiramiz deganimiz bu.

— E, odamni uyaltirmang koʻp!

Qoʻshni kampir laganda ovqat koʻtarib kirganida, ular shovqinlashgancha, reja tuzishar, ularning
kayfiyatidan andoza olgandek, pechkadagi oʻt sho'xchan chirsillar, tashqarida esa tungi boʻron
qo'zg'ʻolgandi.

U xuddi och bo'riday uv tortardi.

 34
