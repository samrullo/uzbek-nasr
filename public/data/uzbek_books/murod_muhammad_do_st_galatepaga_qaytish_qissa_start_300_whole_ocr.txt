Murod Muhammad Do`st

GALATEPAGA QAYTISH
YOXUD

saodatmand Gʻaybarov rivoyati

Gʻafur Gʻulom nomidagi nashriyot-matbaa ijodiy uyi
Toshkent-2009



84 (50576

М 89
4702620202—52 200 «o Murod Muhammad Do`st,
M 352(04)-Z009 2009 G'afur G'ulom nomidagi
nashriyot-matbaa ijodiy uyi,

ISBN 978-9943-03-223-1 2009-y.



—тн ка эси  —

I. AZA

Javzoning boshida Raim oqsoqolni yerga qoʻyishdi.

G'aybarov janozaga arang yetib keldi. Ukalari, koʻngil
yetar qarindoshlar — hamma uni yig`lab qarshi oldi. Lekin
uning o`zi yigʻlayolmadi. Hatto mozorda ham koʻzidan yosh
chiqmadi, begona odamday bir chekkada turdi. Unga ola
qarashdi. Orlandi chogʻi, ukasi Mavlonboy yoniga kelib, tishlarini qayragudek boʻldi:

— Loaqal koʻzni tupuklang, aka!..

G'aybarov ukasiga indamay go`rga yaqinroq bordi.
Qoraygan lahad ogʻzida turgan Naim amaki unga yig'lamsirab
mo`ʻltiradi. Kimdir tobutning iplarini yechdi. G'aybarov otasining oq kigizga oʻralgan jasadini avaylab koʻtardi, goʻr
qiblasidan kelib, Naim amakiga uzatdi. Marhum boʻychan
odam edi — Naim amaki eplashi qiyin boʻldi. Uning yoniga
Mahanboy sakrab tushdi, marhumning oyoq tarafini qoʻltiqqa
qisib, kigiz chetlarini yoydi va lahad og`ziga roʻpara qildi.
Lahad ichida turgan Mannon murdani kigiz orasidan sekin
sugʻurib oldi.

Kigiz oq, kafan oq — murdaning lahadga oʻtgani sezilmadi.

...0q pilla ichida oppoq bir g“umbak.

Xiyol oʻtib, lahad ichidan Mannonning guvillagan ovozi
keldi:

— Xudo u dunyosini bersin, makoni keng... Salimboyga
rahmat!..




Salimboy, lahadni qazigan odam, goʻr labida turgan edi.

— Muning savobi koʻp, — dedi u. — Oqsoqol jannati odam, Mannonboy. Makoni keng boʻlsin, iloyim, makoni
nurga toʻlsin!..

— Makoni keng, makoni keng... — Mannonning ovozi
qoʻrquvdan battar titrab eshitildi.

Naim amaki goʻr labidagi chimdan birin-ketin uchtasini
lahad ichiga uzatdi:

— Yostiq qilib qo`ying, Mannonboy!..

G`aybarov yoniga qarab, mulla Chorini koʻrdi. Uning
egnida koʻk kamzul, boshida koʻk salla.

... farosatli odam.

Mozor boshidagi kishilar orasida birgina mulla Chorining
yuzida hayrat ko`rinmasdi. Boshqalar — begona, yaqin, toki
tomirlarida marhumning qoni kezgan odamlargacha —
hammasi hayratda, tuppa-tuzuk yurgan oqsoqolning qoʻqqis
oʻlimidan hayratda edi.

G'aybarov lahadning qoraygan og'ziga qaradi. Xoʻrsindi.
U otasini hali koʻp yashaydi, deb xayol qilardi. Otasi tetik
edi, tagida baroq yolli choʻbir ot, qoʻlida raislik zamonidan
qolgan kumush qoplamali zarangdasta qamchi, mansabsiz,
lekin mansabdorlardan ham gerdayibroq, ishqilib, oʻz soyasini
o`zi ergashtirib yurardi. Toʻgʻri, avvalgidan dasti kaltaroq edi.
Bor davlatini borida sovurgan, lekin dami baland, birovga
yalinmas, birovga sirini bermas, oʻgʻliga, katta shaharda
oʻqiydigan Toshpoʻlat G'aybarovga, tishining kirini sidirib
boʻlsa ham, har oyda yuz so'mdan pul joʻnatar edi. Yoʻq u
bir martagina odatini kanda qilgan: shaharga yumush bilan
borib, oʻgʻlini bitta sochi qirqilgan qiz bilan koʻrganida sal
achchiqlangan, keyin ahvol yana eski iziga tushib ketgan edi.

Oʻshanda G'aybarov ozmi-ko`p sarmoyasini yeb bitirgach,
pul istab Galatepaga keldi. Hovliga kirib, kallaklanmay qolgan




tutning soyasida oʻtirgan otasi bilan mulla Choriga ko`zi
tushdi. Raim oqsoqol oʻgʻlini koʻrib suyindi, bir xayoli
oʻrnidan turmoqchi boʻldi, lekin turmadi, eski arazini —
oʻsha sochi qirqilgan qizni, bir oydirki, oʻzining pul yubormay
qo`yganini esladi. Keyin oʻgʻli — aslida yuz so“mning dardida
kelganini o`yladi, xafa boʻldi. Ko`nglidan oʻtganini ichiga
yutdi-yu sherigi bilan gurungini davom ettirdi:

— Mana men, mulla, umrim bino boʻlib ichmadim, chekmadim, birovning molini oʻgʻirlamadim, koʻnglim tinch, mulla, mening qoʻrqadigan joyim yoʻq....

Mulla Chori uning gapiga parvo qilmay, G'aybarovga
yuzlandi: .

— Xush kelibsiz, Toshpoʻlatboy!

G'ʻaybarov mulla bilan koʻrishdi, soʻng otasiga qoʻl uzatdi.
Raim oqsoqol yumshadi, qoʻlini berdi, sal pastroqdan joy
koʻrsatdi:

— Qani, oʻtir.

G'`aybarov oʻtirdi. Katta yo`ldan hovligacha piyoda yurib
horigan edi, chanqogʻiga suv so“ramoq istab uy tarafga koʻz
yugurtirdi, lekin hech kim koʻrinmadi.

— Mavlonboy soyning boʻyida, — dedi Raim oqsoqol
uning koʻz qarashini ilg“ab. — Loy qoryapti. Borib sal yordam
qilsang boʻlardi...

Otaning ovozi koʻp tolgʻin edi.

«Mavlonboy ajralib chiqmoqchi ekan-da, — deb oʻyladi
G'aybarov. — Xotini qo`ymagan. Men oldinroq chiqib ketganman, hademay, otam Zokirni uylantiradi. — Zokir chiqib
ketadi... Keyin bir oʻzi qoladi. Yonida birgina Ahmad, lekin
Ahmad hali kichkina, hali u hammani baravar yaxshi koʻradi...»

Raim oqsoqol oʻgʻlining xayolidagini payqadi.

— Qoʻyaver, — dedi u. — Yaxshisi, sen unga bir moshin
semon topib ber. Kamol bilan gaplashsang, senga yoʻq demaydi. Men aytsam boʻlmaydi, rais raisni yomon koʻradi.




— To`g'ri, — deb bosh irgʻadi mulla Cnori. — 82 80"таsangiz yarashmaydi, oqsoqol.

— Sen ham koʻp yalinib o'tirma, — dedi Raim oqsoqol
oʻgʻliga qarab. — Bersa bergani, bermasa — ukasining qorniga!
Bir moshin semonni tupkaning tagidan boʻlsayam topib kelaman!

— Ahmad qani? — deb soʻradi G'aybarov.

— Akasining yonida. Ikki kunga maktabidan soʻrab oldim, mayli, sal qarashib tursin.

G`aybarov oʻrnidan qoʻzgʻalmoqchi boʻldi.

— Shoshma, charchagandirsan, avval bir piyola choy ichib
ol! — dedi Raim oqsoqol.

Gʻaybarov mulla Chori coynak tubidan sirqitib uzatgan
bir piyola taxir choyni sipqordi. Tishlari qamashdi, charchagan
tanidan jiqqa ter chiqib, koʻylagi egniga yopishdi. Koʻnglida
vahm uygʻondi. Yoʻq, u Mavlonboy bilan boʻlishi muqarrar
ko'ʻngilsizlikdan qoʻrqmadi — u paytlar ukasi juda nozik,
nimjon edi — butunlay boshqa narsadan, borib aytadigan
da'vosining nochorligidan qoʻrqdi.

...SOy boʻyiga borib nima qilasan? Mavlonni urishding,
soʻkding, xoʻsh keyin-chi? Shoxing chiqadimi? Mayli, xotini uni ming bora yoʻldan ursin, pichoq qilib qayrasin,
otangning, sening taningga tig“ qilib sanchsin, lekin bari bir
Mavlonboy sendan behroq. U nari borsa, yuz qadam uzoqqa
koʻchib chiqadi, nari borsa, qozon-tovogʻi bilan hamyonini
ayri qiladi. U sendan yaqinroq, sen-chi?

Gʻaybarov nari ketdi. Tandir supasida yotgan eski mis
barkashga oʻtirdi. Barkash kuydirgudek issiq edi, lekin u
qoʻzgʻalmadi, achchiqma-achchiq oʻtiraverdi.

— Men hech narsadan qoʻrqmayman, — dedi otasi
sherigiga qarab. — Mening koʻnglim tinch, mulla.

Mulla Chori olam zamon jim oʻtirdi.

— Men qo'rqaman, oqsoqol, — dedi u nihoyat.




— Siz mulla odamsiz, Choriboy, — dedi Raim oqsoqol.
Xoʻsh, oʻzingiz ayting, men u yoqqa borib birovni koʻramanmi?

— Koʻrmaysiz, oqsoqol, — deya quvonib soʻzladi mulla. —
Hech baloni koʻrmaysiz.

— Bo'lmasam, mulla... unda... menga muning hammasining nima keragi bor?

— Sizga oson, oqsoqol, o`zingiz aytdingiz-ku, sizning
umidingiz bor, siz ishonib turganingiz ma'qulroq. Menga qiyin...

Keyin — G`“aybarov mis barkash ustida, mulla bilan Raim
oqsoqol tutning soyasida — ancha mahal tek oʻtirishdi. Axiyri
Raim oqsoqol chidolmadi, soʻradi:

— Rosti bilanmi, mulla?

— Yolgʻon gapirdim, oqsoqol, — dedi mulla, keyin pixillab kuldi, chamasi, alami keldi. — Boʻlmaydi, boʻlmaydi,
oqsoqo-ol!.. Ishonmasangiz qiyin. Hozir siz ham yolgʻon
soʻylayapsiz! Siz ichmagansiz, chekmagansiz, birovning
molini oʻgʻirlaganingiz yoʻq, lekin bari bir, siz ham qoʻrqasiz!
Siz ham qoʻ`rqasiz, oqsoqo-ol!..

Mulla Chori, qoʻlida tuproq solingan koʻk chorsi, G'ʻaybarovning yoniga keldi:

— Bir siqim tuproq tashlang, oʻgʻlim.

G'aybarov yerga engashib, goʻr labida uyulgan nam tuproqdan bir kaft oldi.

— Tuproqqa dam soling, oʻg“lim, — dedi mulla Chori.

G'`aybarov pichirlab duo oʻqirkan, goʻrning narigi tarafida turgan ukasi Zokirni koʻrdi. Keyin birdan koʻzlari
tindi. Zokir xiralashib, tepaga uchib ketganday boʻldi.

Kimdir uning yelkasiga bosh qoʻydi. Gʻaybarov oʻgirilmadi, chap yelkasi osha quchgan qoʻlni tanidi: Ahmadning
qoʻli, somon qorib, goʻng kurab, naq tappi boʻlib ketgan
qoʻllar, qishloqi oʻsmirning qoʻli.

...ichimizda birgina shu sag£ir.




 

Mushtini yozdi — kaftidagi tuproq barmoqlari orasida
siqilgan, misoli umurtqaning bir parchasiday boʻlib qolgan edi.

...ko`mishadi, et suyakdan ajraladi, so'ng suyakning bir
oʻzi qoladi. Umurtqa ochiladi, xuddi tuproqday, xuddi
kaftimdagi tuproqday. Oxiri xok, xok boʻladi, oddiy xok...

Mulla Chori boshqalarning kaftidagi tuproqni ham belbogʻiga solib, pastda turgan Naim amakiga uzatdi, Naim
amaki ichkariga, hamon lahad ichida oʻtirgan Mannonga
berdi. Mannon tuproqni jasad ustiga apil-tapil sochib,
belbogʻni qaytardi, keyin oʻzi ham qorongʻilik orasidan chiqib keldi.

Yuzi boʻzday oqargan, hushi uchibroq chiqdi. Unga
darrov bir kosa suv berishdi.

...Jahad tor, shifti yelkangdan bosganda bilasan!

Mannon goʻrdan sakrab chiqdi. Chaqqonroq sakradi —
qizardi, atrofga oʻgʻrincha qarab, boshqalarning yuzidan gap
uqmoqchi boʻldi. Lekin hech kim uning sakraganiga parvo
qilmadi. Mannon sal yengil tortdi, favqulodda xushhollik
bilan goʻr labida turgan G`'aybarovning bilagidan tutdi:

— Bardam boʻling, yigit!.. i

G'aybarov ijirg'angandek Mannonning qo'lidan yulqinib chiqdi.

Go`r labiga katta xarsangni yumalatib keldilar. Yoqub
polvon goʻr ichiga tushib, Naim amaki bilan birgalikda
xarsangni lahad ogʻziga qoʻydi. Tepadan chim uzatib turishdi,
Naim amaki xarsang barobar qilib taxladi.

— Bekiting, qaytib chiqmaydigan bo'lsin!..

G'aybarov titrab ketdi. Uyaldi. Bu gapni boshqalar ham
eshitdi, deb choʻchidi. Lekin oʻziga ishonmagan boʻldi:

...sekin aytdi, sekin, birov eshitmaydigan qilib aytdi. Yoʻq,
aytmadi, menga shunday tuyildi.

Soʻng u birdan hayratlandi:




... nahotki! Yo'q, men bunday deyolmasdim. Zolim odam
aytdi. O`ylab-o`ylab, huzur qilib aytdi. Yomon!

U orqaroqda turgan Turdiqulni koʻrdi-yu, hamma gapga
tushundi.

Turdiqul bu gapni aytishi kerak edi. Aqlini tanibdiki, u
Raim oqsoqolni yomon koʻradi. Bola-chaqasi bilan birga oʻtirib
qargʻaydi. Raim oqsoqol uning otasi Panjini oʻldirgan. Turdiqul
shunday deb oʻylaydi. Aslida Panjini oʻldirgan Raim oqsoqol
emas, boshqa odam — Ochil Kuch. Lekin Ochil Kuchni birov
hisobga qoʻshmaydi. Ochil Kuch guppiroq odam, gapga tez
uchadi. Umr bo`yi birovlarning qutqusiga qul boʻlib oʻtdi.
Uni Raim charxlagan, keyin Ochil Kuch Panjini otgan, deb
o`ylashadi. Goʻyoki Panji oʻgʻri devordan oshib qochmoqchi
boʻlganida Raim oqsoqol egar qoshiga jligʻliq miltigʻini
erinibroq qoʻlga olgan: «Otaymi, Kuch?» Ochil oʻzining Kuch
laqabini eshitgan mahali bir gaz oʻsardi, hovliqib xitob qilgan:
«Qoʻying, yurt ogʻasi, men oʻzim surobini toʻgʻrilayman!»

Ochil Kuch shunday gardankash odam edi. U hech baloni
tushunmagan, beshotarni Raim oqsoqolning qoʻlidan yulqib
olib, Panji o'g'rining naq ensasidan qoʻygan. Odam oʻldirib
koʻrmagan-u, ishqivozligi boʻlganmi yoki qoʻrqqanidanmi,
ishqilib, Panji oʻgʻrini Ochil Kuch otgani rost.

Keyin u umr boʻyi maqtanib yuradi: varanglatib otdim!
Raimning koʻngli boʻsh, yuragi betlamadi, oʻzim beshtigʻni
olib, endi devordan oshgan mahali varanglatib otib tashladim!

Ochil Kuch maqtanganda, Raim oqsoqol nochor iljayardi.
Aslida, Panji oʻgʻri devor oshib qochmagan, qoʻllari rasmana
bogʻlog`liq, keng koʻchada oldinga tushib ketayotgan mahali
otilgan edi. Keyin uni qochdiga chiqarishdi. Kattaqoʻrg“ondan
maxsus odam kelib, oʻlikni koʻrganida aytdi: «Yoʻq, afandilar, o“likning sochi kuyibdi, naq ensasidan qoʻyib otgansizJar!..» Uni bir amallab tinchitishdi. Avval Ochil Kuch yetmay




qolganiga Raim oqsoqolning o'zi ziyofat qildi, xullas,
tinchitishdi.Panji o`gʻrini ilgari ham ikki marta Kattaqoʻrgʻonga eltib hibs qilishgan, lekin ikki safar ham omon
qaytib kelgan edi. Har kelganida ikkitadan odamning yostig`ini
quritgan, jami — toʻrtta. Agar bu gal ham qochsa, yana ikki
odamni oʻldirardi: Raim oqsoqolni, keyin...

Endi fol ochish qiyin. Har holda, u Ochil Kuchni otmagan boʻlardi — undan zarracha ham hadik qilmasdi. Panji
oʻgʻri odam boʻlib, belga belbogʻ boylaganidan beri Ochil
Kuchga oʻxshagan hovliqma, pishangtalab mardumni pisand
qilgan emas. Agar u uchinchi gal ham omon qaytsa, Raim
oqsoqol bilan oʻzining ammasini otgan boʻlardi. Panjini
sotgan kishi shu Amma edi. Oʻgʻirlab keltirgan tillasini bekitib,
oʻzini Raim oqsoqolga sotgan.

Keyinchalik Ochil Kuch Panjining ammasi Oyparchaga
uylanaman deb koʻp urindi, lekin xotin unga parvo qilmadi.
Unga erdan koʻra asrab qolgan tillasi behroq edi. Qolaversa,
erga muhtojligi ham yoʻq. G'uchchi yilqichini jazman tutgan,
yilqini dashtda qoldirib, tunlari bag`rini to`ldiradi — Ochil Kuchni
boshiga uradimi! Tilla koʻngilni to“q qiladi, umrni uzaytiradi.

Hozir Oyparcha kampir naq saksonga kirdi. Beli bukchayib qolgan, lekin hali umri uzoq, mayli, u butkul choʻkib,
koʻtaram boʻlib qolsin, lekin hali yuzga kiradi, ikki yuzga,
uch yuzga!..

Oyparcha kampir oʻlmaydi, mangu yashaydi!

Jon shirin, oʻgʻlim, qoʻrqdim. Qaytib kelsa, meni bir
panadan turib otardi. Nima qilay, yolgʻiz tirnoq
oʻgʻilman, qari otam bor, qari enam bor, boshqa ilojini
hech topolmadim. Panji oʻgʻri dunyo koʻrgan odam edi.
Mening hech kimim yo`q, oʻlib ketsam, otam bilan
enamning chirog'i oʻchsa, keyin birov qaytib otimni




atamasdi... Uning bola-chaqasi koʻp, o'rnida `qoladigani
bor, menda-chi? Panjining zot-zurriyoti oʻchoq aylanib
meni qargʻaydi, zavolimni tilaydi. Lekin men haq edim,
oʻgʻlim, bu dunyoni chidaganga chiqargan!..

Turdiqulning soqoliga oq tushibdi. Salla chetidan koʻringan sochlari ham oq. Demak, u koʻp kutgan. Bugunga kelib,
u niyatiga yetdi. Raim oqsoqol zavolini topdi. Ammo
Turdiqulning boya aytgan gaplari behuda. Bari bir, Raim
oqsoqol qaytib goʻrdan chiqmaydi.

Turdiqulda ham ayb yoʻq, unga oʻrgatishgan. Otadan
yosh qolgan, oʻzi hech narsani koʻrmagan, hech narsani
tushunmagan. Unga oʻrgatishgan. Kichkinalarga doimo
oʻrgatishadi. G“aybarovga ham bir zamonlar oʻrgatishgan.
U koʻchadagi ismi oʻtkinchini toʻxtatib: «Kel, senga enamni
beraman!» deb qichqirgan. Kimgadir shu narsaning qizigʻi
boʻlgan. Otasi Raim oqsoqol turmada, bor qarindoshlar
oʻzlarini panaga olgan, biyday hovlida ikkita go`dak bilan
mushtipar onasi, kimdir unga oʻrgatgan va hali goʻdak
G'aybarov koʻchaga chiqib, duch kelgan kimsani enasiga er
boʻlishga chorlagan: «Kel, senga enamni beraman!..» Odamlar
kulgan. Bolaning yelkasiga qoqib maqtagan: «Yashang, ota
oʻgʻli, zoʻrsiz!» Kimdir uni koyigan ham chiqar, lekin
koyishdan oldin albatta bir marta miyigʻida iljayib olgan.

Bir kuni Galatepa koʻchalaridan ot surib oʻtayotgan badjahl suvoriy uni tanib qoldi. Xolbozorov rais, Jomning eski
raisi, Raim oqsoqolning eski oshnasi, koʻchada ot surib
ketayotib uni tanidi, qichqirib aytayotgan gapini ham eshitdi,
ot ustidan turib bolaning yelkasiga qamchi tushirdi:

— Bas qil, itdan tarqagan! Tilingni sugʻurib olaman!..

Soʻng bolani bilagidan ushlab dast koʻtardi-yu darvozaga
eltdi. Tagida gijinglagan boʻz ayg'ir, xushmo`ylov, koʻzlari




olachagʻir, kelbatidan odam choʻchiydi — devordan bosh
choʻzib, ichkariga baqirdi:

— Valadingni yigʻishtirib ol! Yo Raim ketib, munga oʻzing
gap oʻrgatdingmi, qanjiq?!

Ona qoʻrqoq edi — chiqmadi.

Lahadning ogʻzini bekitib, goʻrga tuproq tashlashdi, G'aybarov chetga, ukalari Zokir bilan Mavlonboyning yoniga
borib turdi. Kimdir Ahmadga belkurak tutqazdi. Ahmad indamay
ishga tutindi; boshqalar bitta tashlaganda, u ikki kurakdan tuproq
tashladi, Ahmad doim shunday tez ishlardi, lekin hozir, otasini
koʻmayotgan paytda bunchalik shoshmasa ham boʻlardi... Uning
koʻzlarini yosh qoplagan, hech narsani koʻrmasdi. Zokir borib,
sekingina ukasining qoʻliga urdi. Ahmad unga sal ajablanib qaradi,
keyin tushundi, qizardi (bolaligi bor-da hali), achchiq bir
xoʻrsinib, ortga, nazardan xoliroq joyga tislandi.

Keyin qabrning yonida, oyoqlar ostida toptalgan qovjiroq maysa ustiga choʻkka tushib qur'on o`qidilar. Qur'onni
jomlik mulla Nizom oʻqidi.

Tugadi. Tobutni sindirishdi.

Tobut choʻplarini ham sindirishdi. Hammasi terakdan
edi — oson sindi.

G'aybarov hozir otasi bilan mulla Chorining, terak tobut yaxshimi yoki tol tobutmi, deb bahslashganini esladi.
Raim oqsoqol oʻshanda negadir terakni yoqtirmay yengilroq,
sal bexosiyat daraxt, deb aytgan, tolni maqtagan, chidamli,
qayishday pishiq degan edi. Bugun Raim oqsoqolni terak
tobutda koʻtarib kelishdi. Teraklarni uning tung'ʻich oʻgʻli
Toshpoʻlat ekkan. Suvni kenja oʻgʻli Ahmad tashib kelgan.
Olti yil burun. Ahmad unda kichkina edi — sakkiz yoshda.
Ular qalamchalarni yerga suqaturib, osmonga boʻ`ylagan baland daraxtlarni koʻrishni oʻylagan edilar. Lekin oʻsha
teraklardan bugun tobut yasashdi. Endi uni sindirishyapti.




Tobutni sindirgan ma'qul, toki u sinib, boshqaning unga
yumushi tushmasin.

Tobut sindirildi. Endi tobut yoʻq. Endi hech kim oʻlmaydi. Endi hech kim oʻlmasin!..

Oʻn qadam, yigirma qadam, oʻttiz... Hamma — sukutda.

Sukutni mulla Chorining hayqirigʻi buzdi:

— Moʻminlar, Raim Gʻ“aybar oʻgʻli qanday odam edi?!

Hamma birdan javob qildi:

— Yaxshi odam edi! Yaxshi odam edi! Xudo rahmat qilsin!

Mulla Chori ortga, goʻr tarafga oʻgʻrincha qarab oldi.

...nahotki u xudoga ishonsa? Ya'nikim, marhumni yerga
qoʻyib, mardum uzoqlashsa bas, Munkar bilan Nakir lahadga
kiradi va soʻroq boshlaydi: kimsan? Rabbing kim? Rasuling kim?

— Jannatidan joy ato qilsin, — deya sekin soʻzlandi mulla
Chori.

...otamdan qarzini uzmoqchi. Otamni jinidan battar
yomon koʻrardi, endi u raqibsiz yolg'iz qoldi, gurungga boradigan joyi yoʻq. Endi oʻzicha uyalyapti, afsus qilyapti.

Birov kelib G'aybarovning yengidan tortdi. Oʻgirilib
qaradi: Mahanboy, maktabdosh joʻrasi. Bugun choshgohda
u hovliga boʻzlab kirdi, qoʻlida chetlari popukli ojizabop
roʻmolcha, marhum yotgan uyning derazasi oldida azador
hisob boʻlib turdi. G“aybarov uchun ham oʻzi yigʻladi, bilgan
bildi, bilmagan uni ham Raim oqsoqolning farzandi ekan,
deb oʻyladi. Mahanboy G'aybarovning soʻqirkoʻz boʻlib
turganini koʻrib, deraza yonidan nari haydadi: «Bor, jo'ra,
oʻksang quribdi, jamoatning oldiga borib tur, harne, katta
oʻgʻilsan...» Gʻaybarov, noiloj, jamoatning oldiga ketdi. Shahardan kelib boʻyinbog`ini yechishni unutgan ekan, kimdir
yarim yoʻlda ortidan yetib, yelkasiga koʻk toʻn tashladi,
boʻyinbogʻini yechib oldi. Gʻaybarov boʻyinbogʻni koʻrib
ajablandi: nahotki xabar yetgandan keyin taqqan boʻlsam?..




Yo`q, boʻyinbogʻini avvalroq taqqan edi. Xabar keyin
yetdi. Xabar yetganda Gʻ“aybarov oʻzini oʻylagulik holda
emasdi. Faqat salgina umidi bor edi, otamni tirik ko“rarman,
deb oʻylagan edi...

— Charchabsan, mashinaga oʻtir, — dedi Mahanboy.

G'ʻaybarov rad etib bosh chayqadi. Oʻn qadamcha nariga
kelib toʻxtagan qizil mashina oʻrnidan jildi, yoʻl-yoʻlakay
eshigi qarsillab yopildi. Mahanboy, lablari quruqshab
yorilgan, horgʻin, u bilan yonma-yon ketaverdi. Ularga Zokir
kelib qoʻshildi. Uchovi qabristonga kirgan mashinalar, aravali
traktorlar ortidan darvoza tarafga qarab yurishdi. Chiqar
mahali G“aybarov ortiga oʻgirildi, lekin otasining goʻrini
koʻrolmadi — qabrlar koʻp edi.

Mashinalarga sigʻ“magan odamlar yoʻlni qisqa tutib,
qabristonning pastak devorlaridan sakrab oʻtmoqda edilar.

Soʻqmoqdan yurishdi. Bu so“qmoqni Gʻaybarov bolalikdan bilardi. Tugʻilgan uyidan uzoqda yurgan kezlari koʻp
bor eslagan. :

Xususan, sayohatni eslagan. So“qmoqda turnaqator boʻlib
ketayotgan yoʻlovchilarni. Oldinda egarga oq qoʻchqor
oʻngargan Naim amaki, undan orqaroqda, qora moda eshak
ustida Amma, Raim oqsoqolning kampir ammasi — Raim
oqsoqol yomon koʻradigan, toʻrtta er almashtirgan, endilikda
oʻgʻillarini qoʻyib, kuyovinikida yashaydigan kampir, uning
ortida, oʻsha qora eshakning quymichida — kichkintoy
Toshpoʻlat, keyinda — onasi, boshqa yoʻlovchilar, otli,
eshakli, yayov, bahor fasli, yolg“izoyoq yoʻlni sharros yomg£ʻirlar savalab qotirgan, oʻtloq toza, yuvilgandek, son-sanoqsiz
qoʻ`zigullar, ularning ostida esa yam-yashil chim bamisoli
baxmalday muloyim. Yolgʻizoyoq, yoʻlning chetlarida —
past-u baland, lekin usti birday yassi tepachalar. Ular go`dak
Gʻaybarovga gʻalatiroq boʻlib koʻrindi. Ammadan, bu nima,




deb soʻradi. Amma tushuntirdi, manavisi oʻt, manavinisi
gul, deb aytdi, anavi sariqqinasi qoʻzigul, qoʻzigulni qoʻzichoqlar xush koʻradi, kurt-kurt qilib uzib yeydi, anavilari
qoʻziquloq, qoʻzilarning qulogʻiga oʻxshaydi, hali ular barra,
kichkina, keyin borib-borib katta boʻlib ketadi...

Biroq Amma tepachalarni goʻr deb atamadi, shunchaki, tepacha deb tushuntirdi, keyin yana bir gapni qoʻshib
qoʻydi: «Bularni odamlar yasagan, tagidayam odamlari bor».
Rostini keyinroq Raim oqsoqol aytadi: «Galatepa deganing
olam zamondan beri muqim, umr-u tarixi Jomdan kam emasdir, mozorga ketar yoʻlning ikki tarafiyam pastak do`nglik,
goʻrga hech oʻxshamaydi, tekislanib ketgan, lekin asli u yerlar
ham mozor, bir zamondan qolgan ekan...»

U paytlarda esa Gʻaybarov hali bola, binobarin, salgina
adolatliroq ham edi. Amma ham unga, garchi jo“nroq boʻlsada, rostini aytgan: tepachaning tagida odamlari bor, boʻtam.
O`shanda Gʻaybarovning kichkina yuragi birdan uvishdi. Atrofga
boqdi — oʻtlarni va gullarni koʻrdi, osmonga boqdi — oppoq
parq-y bulutlarni koʻrdi, keyin oʻyladi, kattalarga hayron boʻldi: shuncha oʻt, shuncha gullar, shunday keng osmon-u oppoq
bulutlar boʻla turib, nega pastak tepaning tagida yotadi?

Mulla Chori Raim oqsoqolga naql qilguvchi edi:

— Esingizda boʻlsa, oqsoqol, hazrati Odam Atoning ikki
farzandi boʻlardi: birini Qobil atashardi, unisini — Hobil. Bir
kuni alar oʻynab yurib edi, Qobili bexosdan tosh otib, Hobilini
oʻldirib qo`ydi. Qoʻrqdi, har tarafga yugurdi, dod soldi. Uning
tangligini koʻrib xudovandi karimning oʻzi amr qildimi yoki
boshqa bir sinoat sabab boʻldimi, ittifoqo bir qarg'a ham
juftini oʻldirib, murdasini sudrab keldi, keyin Qobilning koʻz
oʻngida tumshugʻi bilan yer qazib, chuqurchaga dafn qildi.

Unda Raim oqsoqol ham, mulla Chori ham tetik, hech
balodan hadiklari yoʻq edi. Bugun Raim oqsoqol oʻldi, mulla —




qarigan, endi u sal qoʻrqadi, qabrdan uzoqlasha turib, ortiga
oʻgʻrincha boqadi, Munkar bilan Nakirni oʻylaydi, vahimaga
tushadi...

Tobutkashlar hovliga qaytib keldilar. Xotin-xalaj tagʻin
yigʻi ko'tardi. Ovozlar charchagan, boʻgʻiq edi, ular ertalabdan beri jamiki alamlarni sanab boʻlgan. Endi tezroq kech
tushmog'`ini, o“choqlarga oʻt qalab, marhumning arvohiga
shom oshi pishirib kelishni o“ylashardi. Kim shavla pishiradi,
kim palov — tashvishining oʻzi bir olam.

Go`yandalar orasida birgina Anzirat kampirning ovozi
bardam. U toʻlib-to“lib yigʻlayapti:

— Meni kimlarga tashlab ketding, toʻram!..

Raim oqsoqol Anzirat kampirni tashlab ketganiga koʻp
boʻlgan. Biror qirq yil, balki undan ham koʻproq. Anzirat
kampir esa, shuncha vaqt oʻtib, endi yigʻlayapti. Koʻngildanmi, goʻyandalik shavqidanmi — dafatan anglash ham qiyin.

Anzirat kampir marhumga juda yaqin: bir tarafdan xolasining qizi, bir yoqdan koʻz ochib koʻrgani. Undan chiqib,
qayta er tutmadi. Avvaliga odamlar Raim raisdan hayiqib
ogʻiz solmagan boʻlsa, keyin raisning oyogʻi uzangidan ketganda, Anziratning oʻzi bevalikni butkul kasb qilib oldi. Raim
oqsoqol uni haydab,keyin necha bor uylangan boʻlsa,
xotinlarining hammasi Anziratdan choʻchinqirab oʻtdi.
Goʻyoki oʻrtada taloq aytilmaganday edi. Toʻy-ma'rakaga
keladi, oʻzining uyiga mehmon kelganda chaqiradi, kelganda
quvolmaysan, aytganida borasan, boshqa ilojing yoʻq, jamoat,
odamgarchilik degan gap bor, to“y-u aza odamsiz oʻtmaydi, hammamiz ham bir-birimiz tufayli kun koʻramiz.

Anzirat xola oʻgʻil tugʻdi, ikkisi ham kattiq terlamadan ketdi, ikkita qiz tug'di — ikkovi ham omon, erli, bola-chaqali.

Raim oqsoqoldan boshqa odam bu savdoga chidolmagan
boʻlardi. Boshqa odam tuflagan tupugini qaytib og`ziga olsa




ham ajab emasdi. Negaki, qizlari ota deydi, nevaralari buva
deydi, keladi-ketadi... U xotinning talogʻini tutqaza turib, yuziga
qaramayman, deb qasam ichgan. Qaramaslik mumkin, lekin
eslamay koʻr-chi!.. Eslaysan, chorang yoʻqdirki, eslaysan, u
sening har ikki koʻzingga mahkam oʻrnashib qolgan, oʻn sakkiz
yoshligi, qorasoch, qorakoʻz... Qoʻrquv aralash nozdan titragan
yelkalariga qoʻl yuborgansan, bagʻringga bosgansan... Unutish
qiyin! Nochorlikdan gʻazabga minasan, ming goʻrdan olib ming
goʻrga solasan — befoyda! Koʻrib turasanki, hammasi befoyda.

Xiyonati yoʻq, qing'irligi yoʻq, qaytaga, Raim oqsoqolni
izzat qildi, boshqalarning oldida yuziga oyoq bosib qaytadan er qilmadi, orqavoratdan cholim, deb ataydi. Avvallari
yosh edi, alam va andak kinoya bilan cholim, deb atagan,
keyin u qarigan, Raim oqsoqol ham qarigan, cholga aylangan
va Anzirat, chol deb atashga butkul koʻnikkan.

Shular boisdirki, Raim oqsoqolning Anziratga taloq aytganiga
birov ishonib, birov ishonmagan. Shu boisdirki, Anziratdan
keyin Raim oqsoqolning nikohiga oʻtgan ayollarning rangi
chiqmadi, barisi g'amgin, ezilibroq yashab oʻtdi.

Ikki oʻgʻlimiz bor edi, mulla, ikkoviyam erta ketdi, keyin
yana bir marta uylandik, undan ham bir oʻgʻil koʻrdik.
Oldin qoʻygan xotinimiz oʻzi bilan opketgan
qizchamizdan birini yuboribdi, shu qizchamiz yangi
topgan oʻgʻilchamizni o“ynatmoqchi boʻlib, hovlidan
tashga opchiqibdi... Shamollaganmi-netganmi, kechqurun
Jomning choʻlidan Xolbozorov rais bilan janjalimizni hal
qilib kelsam, bolaning hech holi yoʻq, qorachigʻi qimir
etmaydi. Tabibga odam yubordik. Keldi, bolani koʻrib,
miyasi andak lat yebdi, deb aytdi. Qizchamizdan soʻrasak,
yoʻq, aytmadi, yiqitganim yoʻq, deb turib oldi. Oʻzim
ham yiqilganiga ishonmadim, bolaning biror joyida




ko`kargan belgi yoʻq edi. Mulla Doniyorga oʻqitdik —
nafi boʻlmadi. Ertalabga yetmay uzildi. Keyin xotinning
oʻziyam koʻpga bormadi, kuyib ado boʻldi. Ikkovini ikki
joyga qoʻydik. Bir koʻnglim, bolani qoʻyindidan olib,
enasining yoniga qoʻyay dedim, lekin odamlarni oʻyladim,
oʻzingiz bilasiz, mulla, udumi shu, bolani ena qavmiga
qoʻshib boʻlmaydi, keyin desangiz, bolaning harne
norasidaligi bor, kattalarning gunohi moʻlroq — ayrim
ko`mishadi. Endi turib afsus qilaman, mulla, u zamonda
02111-Ко"р obro“ bor edi, echkini tuya desam ham ishonishardi, bu yogʻi xotinim rahmatlining ham gunohi koʻp
emasdi, juda dili pok, soʻzlari joʻyali yaxshi ayol edi...
Shu bolaning dardida tamom boʻldi. Bolani ko`mdim,
enasini koʻmdim, keyin forig'lik muddatini oʻtkazib, yana
uylandim, mana endi, xudoga shukr, yana bolalarim bor,
lekin desangiz, mulla, koʻngilda armon qoldi-da!
Xudoning oʻzi kechirsin, lekin armonim kun sayin ortgan boʻlsa ortgan, hech kamaygani yoʻq!..

Raim oqsoqol gumonini hech qachon ochiq aytmagan.
Keyinroq G`aybarov onasidan eshitib bildi: o`shanda qizcha
oʻgay ukasini hovlidan tashqariga olib chiqib, boshiga igna
sanchgan ekan.

С"аубагоу bu gapga ishonmadi. Keyin ishonmoq istab
soʻradi:

— Birov oʻrgatganmi, ena?

Onasi aytdi:

— Yoʻq, birov o'rgatmagan, oʻzi bilib qilgan, opang kichkina paytidayam jodugar ekan, oʻzi bilib qilgan.

С"аубагоу Бай Би ishonmadi. Lekin o`gay opasidan bir
umr choʻchiydigan boʻldi.

Vaqti kelib, Mavlonboyni uylantiradigan boʻlishdi. To`ydan oldinroq, toʻnbicharga odam chaqirishganda, u oʻgay




opasini tizzasida bichiq, qoʻlida qaviq igna bilan Ko'rdi va
sekin, zolimona ohangda sekin aytdi:

— Ehtiyot boʻling, opa, ignani sanchib olmang...

Keyin asta kuzatdi: opaning yuzi qilt etmadi. Hamma
gap boʻhton edimi yoki endi esdan chiqqanmi...

Gʻaybarov Anzirat kampirning oʻzidan gumon qilishga
uyalgan. Bilardiki, u kezlar Anzirat ersizlikka batamom
koʻnikkan edi. Taloq ancha oldin aytilgan, bolaning oʻlimi
koʻp keyin sodir boʻlgan.

Bir gal mulla Chori Raim oqsoqoldan soʻrab qoldi:

— Shu, Anziratni qoʻyganingizga achinmaysizmi, oqsoqol?

Raim oqsoqol mullaga oʻqrayibroq qaradi — gapga xotinlarni aralashtirishni yomon koʻrardi.

— Yoʻq, — dedi u sal turib. — Nimasiga afsus qilaman!..
Akalari menga gap qaytarmasa ham bir navi edi, lekin ular
yuzimga oyoq qo`ydi, keyin talogʻ“ini aytdim...

G'ʻaybarov aslida bunday emasligini bilardi. Raim oqsoqol
bunchalar bachkana emasdi, erkakka achchiq qilib, oʻchini hech
qachon xotindan olmagan boʻlardi... Bo`lmasa, nima sabab?

Axir ikkita qizi bor edi, oʻgʻillari o`lgan boʻlsa, hali Anziratning oʻzi yosh, istaganicha oʻgʻil ham tugʻib berardi.
Tushunish qiyin. Bugun Anzirat kampir oʻkirib yigʻlayapti,
Raim oqsoqol uni qirq yilcha oldin tashlab ketganiga, zoye
ketgan umriga, xoʻjakoʻrsin oriyatiga motam tutyapti.

...yoki u otamni rostdan yaxshi koʻrganmi?

Anzirat kampir Raim oqsoqolning oʻlimidan uch kun
oldin keldi. Lekin uni bemorning yoniga qoʻyishmadi. Kecha
tagʻin yugurib keldi. Koʻngli sezdiki, Raimning kuni oz
qolyapti. Sezdi-yu boshiga jelagini ilib yugurdi, lekin uni
tagʻin qoʻyishmadi, sen endi nomahramsan, deb aytishdi.

Anzirat kampirga alam qiladi: churik Amma, Raim oqsoqol umr boʻyi roʻyxushlik bermay oʻtgan Amma quvilmadi,




to Raim oqsoqol jon taslim qilgunicha yostiq yonidan jilmay oʻtirdi, lekin uni, Anziratni, marhumning koʻz ochib
koʻrganini ichkari qoʻyishmadi!

Kim biladi, balki, Anzirat umr boʻyi loaqal shu oxirgi
onda birga boʻlmoqni o`ylagandir? Balki, shuning ilinjida
boshqa er tutmagan chiqar?

Muhabbat deganlariga bir zum ishonsak boʻlar?

Toqlik, shuncha alam va armonlar... nahotki, bularning
barchasi bekor?

Yig'la, Anzirat, mayli, sen yig'lagin — senga yarashadi.

Dunyo — bayt-ul-ahzan, qayta gullamoq yoʻq. Xazonday
sovrilamiz, xazonday, xazonday!

Dunyo — bayt-ul-jafo, g'amgusor yoʻq, dillarimiz gung
va besharh qoladi!

Gung va besharh!..

Yigʻla, Anzirat, yigʻla!

Mahanboy kelib, G'aybarovning yoniga turdi. Zokir,
Ahmad ularning tengqurlari, jiyanlar... biror oʻn besh chogʻli
yigit deraza yonida yoʻqlov boshladilar. Endi uy ichida jasad
yoʻq edi — yigʻlov sust tuyildi. Uy toʻla xotin-xalaj. Marhum
yuvilgan burchak boʻsh, unda gʻassollar keltirgan ikkita yassi
taxta, taxtaning chetida eski jinchiroq... uyning toʻrida
Amma, pastrogʻida Anzirat, boshqa xotinlar... uvvos tortib
yig`lashardi. Hamma oʻzining dardini aytdi. Anzirat Raim
oqsoqolni yoʻqladi, Amma to`rtta erini yo'qladi, oʻgʻillaridan nolidi, boshqalar...

Dunyoda alam va armon ko`p — hammaga yetarli.

G'aybarov deraza oldidan jilayotgan mahali kechikkanlar
kirib kelishdi.

Xushsurat keksa ayol uning yuziga bir nafas qarab turdi,
keyin tanidi va boʻyniga osilib yigʻladi. Yig'isi rost edi.




G'aybarovning egnidagi zangor toʻnning yelkasi tim ko`kka
aylandi. U beixtiyor choʻntagidan roʻmolcha chiqardi, lekin ayol
alam bilan boshini chayqadi, yoʻq, yoʻq, u koʻzlarini artmoqchi
emas, yig'laydi, ming yil bolsayam yigʻlaydi... G'aybarov ayolni
koʻzlaridan tanidi, yigirma yilcha burun shu qoʻykoʻz ayol,
otasining uzoq bir qarindoshi, mehmonga kelib, qaytar chogʻi
Toshpoʻlatni ham oʻzining qishlogʻiga olib ketgan edi. Ayolning
Toshpoʻlat tengi oʻgʻli boʻlardi, bir gal ikkalasi qari tutga
chumchuqning polaponini axtarib chiqib, qaytib tusholmagan,
qoʻrqqan, yigʻlagan, keyin, shom mahali, adashgan sigirlarni
haydab qaytayotgan podachi yigit ularni tushirib qo`ygan edi.

G`aybarov yoniga qayrildi: ayolning qizi, yigirma yettilar
atrofidagi suluvgina juvon koʻzlarini yerga tikib turardi. Mana,
u boshini koʻtardi, G'aybarovga qiziqsinib tikildi. Yuzida
hayrat va qiziqsinish — motamdan asar ham yoʻq.

Juvon ham uni esladi.

Qo`yko“z ayol mudom aytguvchi edi: Toshpoʻ`latjon,
qizimni senga beraman, poshshoning oʻgʻli boʻlsayam, sendan
boshqaga bermayman, sening oʻzginangga beraman.

G`aybarov, unda hali kichkina bola, qoʻykoʻz ayolning
qizini olishga hech unamagan. Lekin qizchaning oʻzi uning
olishini istardi, onasining yonida, sochlari toʻsqi, jamalaklari
betartib, koʻzlarini «kuyovbola»ga muloyim tikib turardi. U
hozir ham shunday qarayapti. Unga hammasi qiziq tuyiladi.

Endi qoʻykoʻz ayolning hazilkashligi, kun bermay gapirganini eslaysan, xolos: qizimni beraman, olsang ham olasan,
olmasang ham olasan, agar ko“nmaydigan boʻlsang, toʻrvaga solib, boʻyningga taqib yuboraman!..

G'aybarov juvonga sekin bosh irg'ab, nari ketdi. Sal yurib,
tag'in ortiga qayrildi: keksa ayol yig'layapti, juvon hayronlikda.

...otamni deyarli koʻrmagan, oʻzining nega kelganini
bilmaydi. Ular koʻpdan beri kelmagan edi. Bugun kelishdi,




keyin yana kelishadi, yigʻlov-siqtov, eslashlar, shu asnoda
qarindoshlik qaytadan tiklanadi, bizlar boramiz, ular keladi...
besh, oʻn, oʻn besh yil... soʻng tagʻin bir uzilish.... yana
kimningdir oʻlimigacha...

Olmalar tagida odam koʻp edi. Soyaga ikkita katta gilam
toʻshalgan. Ikki qoʻr. Oʻngdagi qoʻrning toʻrrogʻida mulla
Soat, uning yonida Mavlonboy, undan sal berida mulla Chori,
tund, oʻychan, uchovlashib ta'ziya qabul qilishyapti. Akasini
koʻrib Mavlonboy sekin oʻrnidan turdi. G“aybarov oyoqlarini yechmay, koʻrpachaning bir chekkasini qayirib oʻtirdi.
Mulla Soat unga atab tilovat qaytardi. Yuzga fotiha tortishdi.

— Bandalik, — dedi mulla. — Oʻzi bergan jon ekan,
oʻzi yana qaytarib oladi.

Bir navbat kelganlar yoʻlga otlandi. Ularning oʻrnini yangi
kelganlar oldi. Oʻrtada toʻrt-beshta patir non, parvarda,
choy... Tilovat, bir tishlam non, bir hoʻplam achchiq koʻk
choy, tagʻin tilovat va ta'ziya: bandalik-da, uka, bandalikda, aka...

Odamlar andak siyraklashgan mahal mulla Soat G'aybarovga yaqinroq surildi, taskin bergan boʻldi:

— Oʻlim deganimiz otameros gap, domla Toshpoʻlat.
Choryorning eng ulug'i hazrati Ali edi, oʻgʻillari ikkita, imom
Husayn bilan imom Hasayn...

— Hasan, — dedi Gʻfaybarov uning gapini boʻlib. — Oti
Hasayn emas, Hasan.

— O'g'illari o`lganda hazrati Ali koʻp qaygʻurdi, — mulla
uning gapiga parvo qilmadi. — Ta'ziyasiga Odam Ato kelib
aytdi, qayg“urmang, Ali, o`lim deganimiz otadan meros...

— Mendan meros, deb aytgandir? — deya soʻradi mulla
Chori.

— Shunday, mendan meros, deb aytdi.




— Odam Ato oldinroq oʻlib ketgan emasmikan? — deb
iljayib soʻradi mulla Chori.

Mulla Soat ranjidi:

— Odam alayhissalomning tirilib kelishlari qiyin ekanmi?

— Qiyin, — deb tagʻin iljaydi mulla Chori. — Oʻlgandan
keyin roʻzi mahshargacha qimir etmay yotasiz.

Mulla Soatning qovoq-tumshug£i osilib tushdi.

— Siz xudoga shak keltirmang, Chori, — dedi u. —
Egamning izmiga chek yoʻq.

— Siz yolgʻonni kamroq gapiring, Soatboy! — dedi mulla
Chori.

— Qani, rostini oʻzingizdan eshitaylik, — dedi mulla
Soat ham bo`sh kelmay.

— Muning tarixi uzoq, — dedi mulla Chori. — Xudo
yetti qabat osmonni yaratdi, farishtalarni, maloikalarni, jinlar
va moridlarni va eng oxirida odamni, siz aytgan Odam Atoni
yaratdi. Uni yaratmoqdan avval Jabroilni Zaminga yubordi.
Jabroil pastga tushdi, yerdan bir kaft tuproq olib, tag'in
osmonga uchdi. Zamin uning ortidan: «Dod, bag'rimdan
uzib ketyapsan!» — deb faryod qildi. Jabroil uning nolasiga
chidolmadi, quruq qaytdi. Soʻng, mulla Soat, xudo Mekoilni
yubordi. Zamin yana dod soldi, dodiga Mekoil ham chiday
olmadi. Oxirida Azroil keldi, bir siqim tuproqni olib, tepaga
uchdi. Zamin uning ham ortidan faryod qildi: «Dod, bag'rimdan
uzib ketding!..» Lekin Azroil parvo qilmadi, uchgan koʻyi
qoʻlidagi tuproqni xudoga eltdi. Xudo loy qorib, odamning
shaklini yasadi, soʻng nafasidan ufurib, jon ato etdi va tag'in
Azroilni chaqirdi: «Xokni qanday olib kelding?» — deb soʻradi. Azroil aytdi: «Oʻzing aytganday, Zaminga tushdim-u bir
kaft tuprog`idan oldim, chandon dodladi hamki, parvo qilmadim». Xudo bunisini oʻylamagan ekanmi, mulla Soat, Azroilning gapini eshitib, koʻp ajablandi: «Bekor qipti, Azroil, Za



min chakki dodlabdi. Biz hech nimarsaga jabr qilmagaymiz,
endi. ey Azroil, modomiki Zamin dodlab, bag'rimdan uzding, deb aytgan ekan, sen uning bagʻridan uzganingni qaytadan bag`riga eltib qoʻyadigan boʻlasan!..» Azroil bu hukmi
hoziqni eshitib Zamindan ham ming chandon qattiqroq
faryod qildi, lekin foydasi bo`lmadi — xudoi taoloning
yozmishi aniq, kalomiga shak yoʻq. Shunday, mavlono Soat,
odamzod tuproqdan bino boʻlgan va yana oxir tuproqqa
qaytadi...

— Ma'qul, — deb g'udrandi mulla Soat. — Ilmingiz
durust, Chori. Siz oʻqigan yurtlarning madrasasi zoʻr ekan.

Bu gapdan mulla Chorining yuzi bo“zday oqardi, iyaklari
titrab, zahrini sochdi:

— Muni bilish kerak, mavlono Soat, — dedi u. — Muni
salla oʻragan eshak ham biladi.

Mulla Soat bepisand kuldi, soʻng:

— Ilmimga amal qilmagan mulladan oʻrgildim, — deb
kesatdi.

— Kim meni sizga mulla, deb aytdi?

— E, mulla boʻlmay kimsiz?— deb ajablandi mulla Soat.

— Yurgan bir odam, — dedi mulla Chori. — Siz oʻzingizni
koʻp g'ʻalchalikka solavermang, mavlono Soat.

— Hammamiz mulla boʻlamiz, — dedi mulla Soat.—
Galatepada hamma ellik yoshgacha tuppa-tuzuk odam, ellikdan keyin barisi ayniydi, erkagi mullalikka, urg'ochisi
folbinlikka oʻtadi. Bittasi yoshligida boʻza ichib olib, osmonga miltiq boʻshatardi: xudongni topib ber, shartta otib
tashlayman! E xudo, deb aytardi, xudo boʻlsang, qani, pastga
tush, yakkama-yakka ko'ramiz. U odamni egamning oʻzi
jazoladi. Og'zi qiyshayib yurdi.

— Qoʻrqqanidan, — deya sekin gap qoʻshdi G'aybarov. —
Xudodan emas, oʻzidan qoʻrqqandan.




— U odam — kofir, g'irt kofir, — deb poʻng£ʻilladi mulla
Soat.

Mulla Chori sirtiga suv yuqtirmay, shunchaki bir iljayib qo`ydi.

— U odamning boshqa ayblariyam bor, — dedi mulla
Soat.

Gʻaybarov oʻzi istamagan holda mulla Soatning tegirmoniga
suv quyganini payqadi. Angladiki, mulla Soat mulla Chorini
qattiqroq ayblamoqchi, ya'ni u mulla Soat yoki Odam Atoning
tarixini ham tuzukroq bilmaydigan shunchaki bir nodon odam,
kolxozning ayg'irlariga sayislik qilib yurgan mahali mulla Chori
urushga borib nemisga asir tushgan, keyin butun zukkoligi bilan
kofir g'animlarning qoʻlida mullalik qilgan. Ober-mulla Chori
afandi soʻroq aylaydi, bandilar javob aylaydilar: kimsan? rabbing
kim? rasuling kim? Xuddi Munkar bilan Nakirday!.. Qani, kalimai shahodatni qaytar! Tezroq, tezroq, shnellen!.. Tezroq kalima
qaytar, bo`lmasam, seni buxor juhuddan farqlash qiyin, ikkoving
ham xatnasan... Sen juhud, tojikcha gapir, oʻzingni tojik qilib
koʻrsat. Musodan tarqagan, kalima qaytar — tirik qolasan!..

Ober-mulla Chori afandi bandilarni jangga tayyorlagan.
«Ozod Turkiston», Choʻqayevlar, keyinroq paydo boʻlgan
Hayitlar va boshqa itlar uchun...

Mulla Chori xudoga sig“inmay qoʻyganiga koʻp boʻldi.
Bandasining doʻzaxida boʻlgan odam, keyin qaytib xudoga
ixlos qilmaydi.

Mulla Chorining birgina hamsuhbati boʻlardi — Raim
oqsoqol. Boshqalarning yoniga bormasdi hisob. Boshqalar dastlab
u bilan gaplashgani ham qoʻrqibroq turgan: harne, nomi qaro
boʻlgan odam, nemisning qoʻlida mullalik qilgan, keyin biror
oʻn yil yotib kelgan... Birgina Raim oqsoqol burnini jiyirmagan.
Raim oqsoqol dovyurak odam edi, ozgina maqtanchoqligi ham
bor, quvg`indidan hazar qilmasligini boshqalarga koʻz-koʻz qilgan.
Lekin mulla Chorini baqamti ham keltirmagan. Keyin egardan




tushib, nazardan qolgan mahaligina oralari sal yovuqlashganday
bo`ldi. Mulla Choriga shuning oʻzi ham kifoya qilardi. Mulla —
koʻp donishmand odam. U Raim oqsoqolning zaif joylarini
bilardi, uning yonida nuqul qondan va shahidlardan gap ochardi. Raim oqsoqol bunday paytlarda miq etolmasdi. U qonni
ham, shahidlarni ham koʻp koʻrgan: Panji oʻgʻri, Mamadali
ponsod, Oqbosh bosmachi va boshqalar... To`kilgan qon ham
oz emasdi. Lekin bularning hammasi uzoqda, inqilob atrofidagi
yillarda qolib ketgan.

Soʻngroq mulla Chori o`zini sal oqlaganday boʻldi. Uni
izlab etikdo“z Mekoil keldi. Mekoil ober-mulla Chori afandi
nemisning asirida asrab qolgan juhudlardan biri edi. Bir kuni u
Xaloskorini izlab keldi, soʻng har yakshanba Galatepaning katta
bozorida do'konini ochadigan boʻldi. Mijozlarning etigini
yamaydi, qoʻlida bigiz yoki bolg'acha, lunji tola mix, sekin
gap sotadi:

— Akamiz odamning xoʻ`ruzi, bizniyam ana shu akamiz
omon qoldirgan.

Odamlar Mekoildan soʻrashdi:

— Musulmon boʻlganing rostmi?

Mekoil aytdi:

— Yoʻq, uzil-kesil musulmon boʻlmadik. Lekin akamiz
xohlasa, musulmon ham boʻlamiz. Akamizning gapi — bizga
zakun.

Shundan soʻng bir-ikki musulmonparvar uni rost yoʻlga
solmoqchi boʻlib, mulla Choriga maslahat berdi. Lekin mulla
Chori Mekoilning musulmon boʻlishini xohlamadi. Chamasi, uning uchun musulmonlik bilan yahudiylik orasida katta
farq yoʻq, ikkisiga ham birday e'tiqodsiz qarar edi.

Mekoilning axtarib kelgani tuzuk boʻldi. Endi mulla
Chorini avvalgiday qatagʻon qilishmasdi. U yakshanba kunlari Mekoilni ergashtirib, Raim oqsoqolning oldiga borardi.




Endi mulla yolg'iz emas, yonida tirik hujjati bor. Kaim
oqsoqol ularning qarshisida sal qimtinib turadi, lekin
oʻrgangan koʻngil, payti bilan quyushqondan chiqib ketadi,
oʻzining gapini ma'qullatmoqchi boʻladi: men, mulla, umrim bino boʻlib ichmadim, chekmadim, birovning molini
oʻgʻirlamadim... koʻnglim tinch... nimasidan qoʻrqaman?

U mulla Chori bilan Mekoil etikdoʻzning oldida uyalardi. Toʻrt muchasi sogʻ boʻlaturib, urushga bormaganidan,
shahid bo“lmaganidan, loaqal bular ikkisiga oʻxshab asir tushmaganidan, tirikligidan, umri bino boʻlib ichmagani, chekmagani, birovning molini oʻgʻirlamagani, tinch va osoyishta
yashaganidan uyalardi.

Bosmachilar bilan kurashgani, orttirgan obroʻsi, raisligi,
xizmat-u mansabini oʻylab urushga olishmagani — hammasi
bekorday tuyilardi. Qoʻlingga tutqazilgan qog'ozdagi gaplarga
oʻzgalar ishonsa mumkin, lekin oʻzing ishonmasang qiyin,
sening oʻrning u yoqda edi, qaytaringdan qaytmasing rostroq,
lekin joying u yoqda edi.

Mulla Chori ayyor edi. Raim oqsoqolning koʻnglini
varaqdagi yozuvday ravon oʻqirdi.

Ikki mulla birdan Gʻ“aybarovning koʻziga yomon koʻrindi.

— Odam ham siyraklashdi, — dedi u. — Ikkovingiz ham
charchadingiz.

Mulla Chori miq etmadi. U G“aybarovning avzoyi buzilganini payqagan edi.

— Men charchaganim yoʻq, Toshpoʻlat domla, — dedi
mulla Soat. — Hali ikki kun fotiha oʻqigani qurbim yetadi.

— Qolganini boshqa paytda o`qiysiz, — dedi G'aybarov.

Mulla Soat achchiqlandi. Nariroqda turgan Naim amakini imlab chaqirdi, arzini aytdi:

— Men koʻchada qolganim yoʻq, Naimboy!.. Quvlab solyapti.
O`zim istab qilmayapman-ku bu ishni, siz oʻzingiz soʻradingiz,
men ham shu Galatepaning uvol-savobiga sherik...




Naim amaki o`rtadan gap qochganini sezdi.

— Qo'ying, mulla buva, — deb yupatdi u. — Sizni hech
kim ket demaydi.

— Mana, oqsoqol rahmatlining kattasi shu gapni aytyapti! — Mulla barmogʻini nuqib G“aybarovni koʻrsatdi.

Naim amaki Gʻ'aybarovga oʻpkalanib qaradi: shu gap
rostmi?

— Mayli, boraversinlar, — dedi G'aybarov. — Qur'on
boʻlsa, oʻzingiz oʻqiysiz, mayli, ikkoviga ruxsat.

— Men Qur'onni bilmayman, — dedi Naim amaki.

— Unda men oʻzim tilovat qilaman. Bular charchadi.

— Avval tahorat qilib oling, domullo!.. — deya kesatdi
mulla Soat. — Ha, tahorat qilib keling, keyin oʻqiysiz
Qur'onni!

G'aybarovning jahli qoʻzgʻadi, mullaga ilkis qaradi.

— Urasizmi, mayli, uring!.. — deb xoʻrozlandi mulla
Soat. — Yoshimni hurmat qilmasangiz ham mayliga! Yomon
oʻgʻil elni buzar, deb aytmishlar, shu gap — gap, siz ham
elni buzyapsiz!.. — U dasturxon chetida yotgan tugunchasini
olib, oʻrnidan turdi.

— Qoʻying, qizishmang, mulla. — Naim amaki mullani
ketgani qoʻymadi, bilagidan ushlab koʻrpachaga oʻtirgʻizdi.

— O'tiring, mavlono Soat, — deb iljaydi mulla Chori.—
Sizsiz ma'raka hisobga oʻtmaydi. Meni yolgʻizlatib qoʻymang-da, mavlono.

— Toshpoʻlat charchabdi, mulla buva, — dedi Naim
amaki. — O'zingizdan qolar gap yoʻq, otadan ayrilish oson
emas. Mayli, bu ozgina dam olsin... Siz shaytonga hay bering,
mulla buva...

Yigʻin ahli Gʻaybarovga achinibroq qaradi.

Kechqurun hech kim yozigʻliq dasturxonga qoʻl urmadi.
Zokir choyni qaytardi, avval Anzirat kampirga, keyin akasiga
quyib uzatdi.




— Ahmadni chaqiraymi, aka? — deya sekin soʻradi u.

— Kerakmas...

Ahmad hozir Mavlonboyning yonida edi. Ikkovi uzoqdan keladigan odamlarning tashvishini qilyapti. Hali Ahmad
suruvdan qoʻy opkeldi, qassobni chaqirdi. Endi qoʻyni soʻyish
kerak, qozon osish... ish koʻp.

Mavlonboy ichkari kirdi. Oyogʻida og'ir kirza etik, qovoqlari qizargan, shishgan... Gilamni bosib, koʻrpachaga oʻtib
oʻtirdi. Bir piyola choyni shosha-pisha ichib, tagʻin oʻrnidan qoʻzgʻaldi. Ketaturib, Zokirga ta'nali bir qarab oldi,
chamasi, undan norozi edi, doʻxtir odam, kim biladi, tuzukroq qaraganida balki...

Mavlonboy chiqib ketdi.

— Hech iloji bo`lmadi, aka, — dedi Zokir yigʻlamsirab.

Gʻaybarov ukasiga ta'na qilmoqchi emasdi. U bor-yoʻgʻi
oʻlimning qanday kechganini bilmoq istardi, xolos. Yoqimsizroq
bir tuyg`u, lekin bilgisi keldi... Zokirdan soʻrash ham oʻng'ʻaysiz.
Hozir undan boshqa hamma Raim oqsoqolning oʻlimi
tafsilotlarini biladi. Azaldan rasmi shu: odamlar azadan qaytib
kelib, oʻlimning tafsilotini hikoya qiladilar.

Barisi ayollarning ishi. Boshqalarga yorilib, koʻngilni
yengillatmoq istaydilar: kechqurun tuzuk edi, rangiyam ochildi, suv soʻradi, ozgina tamaddi qildi, keyin bolalar bilan
gaplashdi, biram kulib, biram chiroyi ochilib oʻtirdi, hah,
falak, odamzodning shoʻri qursin, xom sut emgan bandasi
qachon oʻlarini bilmasa... Lekin rahmatlining oʻzi sezgan
ekan, bolalarni uxlatib qoʻyib aytdi, qo`y, xotin, endi mendan umidvor boʻlmanglar, dedi, kunim bitdi, yaratganga
shukr, bolalarning boshida oʻzing borsan, sagʻir-yetim qilib
qoʻymassan, onali yetim — gul yetim, otali yetim — shum
yetim, ma'rakamni tuzukroq oʻtkazsang boʻldi, xotin, mingdan-ming roziman...




Bu turfa hikoyalar G“aybarovga bolalikdan tanish.

Bugun, ayni lahzada, garchi Raim oqsoqol necha yillardan beri xotinsiz yashagan boʻlsa-da, Galatepada shunga
oʻxshash bir afsona kezib yurgani aniq. Odamzodni yakka
oʻlgani qoʻyishmaydi. Kimdir albatta boshida boʻladi,
oʻlayotganini koʻradi, qovoqlarini yopadi, iyagini tangʻiydi,
soʻng, avval hamdardlikdan va qoʻrquvni sal bosmoq boʻlib,
keyin... azbaroyi hangoma uchun shavq bilan hikoya qiladi.

Yana qaytib oʻsha gap — tirik ekaningni his etmoq qanday huzurbaxsh!

— Ilojini topolmadim, — deb takrorladi Zokir boshini
xam qilib. — Avvaliga bilishim qiyin boʻldi. Kechikibroq
tushundim, keyin igna sanchib koʻrsam...

G'ʻaybarov ukasining gapini anglamadi.

— Oson oʻtdimi, ishqilib? — deb soʻradi u.

— Tinch, aka... Kechikibroq xabar topdim, qarasam,qoni
quyilibroq qolgan ekan. Doriyam topib keluvdim, agar gumonim rost chiqarini bilsam... Qiziq-da, aka, oson kechdimi, deb soʻrayapsiz, tinch-u notinch, endi gapirganning foydasi bormi? Asli ayb mendan oʻtdi, aka.

— Qoʻy, Zokir, mayli, gapirma.

Zokir choʻntagidan quticha chiqarib, bitta xobdorini akasiga uzatdi:

— Shuni iching, aka, charchagansiz.

G'aybarov unga ishoninqiramay qaradi:

— Uyqudorimi? — deb soʻradi. — Bugun meni uxlatib,
ertaga gapirib yurmaysanmi? Keyin yuz yilgacha shuni ro“kach
qilarsan? Otam oʻlganda quloq qoqmay uxladi deb!..

— Xudo haqqi, insof qiling, aka!.. — deb yalindi Zokir.

— Boʻlmasam, quyilgan qonni gapirib nima qilasan?—
deya battar asabiylashdi Gʻaybarov. — Joʻngina ayt, otam
oʻldi, ilojini qilolmadim, deb ayt, nega endi... Agar mendan
or qilsalaring, buniyam ayt, odamlarga ko`rinma, degin!..




— Mullasiz ma'raka boʻlmaydi, aka, oʻzingiz bilasiz,—
Zokir nihoyat akasining holiga tushundi. — O`zingiz
bilaturib!.. E, gapirib nima qildim!.. Siz kattasiz, otam sizni
hammadan yaxshi koʻrardi...

— Endi u oʻlgan!..

Zokir indamadi. Xoʻrsindi.

— Mayli, bu gapni qoʻy, — dedi Gʻ“aybarov sal turib. —
Meniki jirttakilik, Zokir ... Yaxshisi, enamga choydan quyib ber.

Shungacha aka-ukaning gaplariga tek quloq solib oʻtirgan Anzirat kampir birdan iydi. Toʻrdagi koʻrpachadan beriga sudralib kelib, qoʻlini G“aybarovning yelkasiga qoʻydi
va sekin hiqilladi:

— Qoʻy, bolam, sen muni xafa qilma, endi oʻzing ota
oʻrniga otasan, bular hali yosh, o“zing aql boʻlmasang qiyin...

— Siz kuyinmang, ena, bizning bolaligimiz qolmadi,—
dedi G'aybarov. — Toʻrt yigit bir yoqadan bosh chiqarsak...

Anzirat kampir uning gaplarida mehr sezmadi. Battar
oʻksindi. Yana yigʻlamoqchi edi, lekin hech qanday ragʻbat
koʻrmadi. G'aybarovning yuzi tund edi. Kampirning endi
bu tarafdan xoʻrligi keldi, tagʻin hiqilladi:

— Kunim bitib qoldi, bolam. Endi men tirik yurib nima
qilaman?

G`aybarov unga taskin berib oʻtirmadi. Xayriyatki, koʻp
oʻtmay, kampir mudray boshladi. Zokir uning boshidagi
qattiq lo“labolishni olib, oʻrniga yumshoqroq yostiq qoʻydi,
keyin yana poygakdagi joyiga choʻkkaladi.

— Oldinroq xabar qilmadim, aka, — dedi u. — Ozgina
umidimiz bor edi. Oxirgi kun sizni koʻp yoʻqladi.

— Ishlayotganimga uch yil boʻldi, ozmi-ko“pmi oʻlim
koʻrganman, — deya oʻzi bilan gaplashganday soʻzladi Zokir. — Oʻqib yurgan paytlardayam ko`rganmiz... Lekin oʻzing



ning boshingga tushgani boshqacha ekan. Hech ishongim
kelmadi. Chidolmasman, deb oʻylovdim, ammo odam deganingiz tosh ekan...

— Qoʻy, endi, Zokir...

— Sizning ko`zingizga yosh kelmadi, aka.

— Ta'na qilyapsanmi?— deb soʻradi Gʻaybarov.

— Enamning qazosida yigʻlagan edingiz, — Zokir shunday deb, koʻzlarini olib qochdi. `

— Bilmasam...— dedi Gʻaybarov. — Axir, otam menga
yaqinroq edi-ku, Zokir?

— Boʻlmasa, nimaga... — Zokir gapini tugatmadi, tag'in
yerga qarab oldi.

— Xolamiz oʻlgandayam yig`lovdim, — deb esladi G`aybarov. — Meni hovliga qo'yishmagan. Yoshim oʻnlarda edi.
Yig“i chiqayotgan hovligacha bordim, keyin Naim amaki
yoʻlimni toʻsdi, sen hali kichkinasan, deb aytdi. Ortga qayrilib,
qir tarafga chiqib ketdim. Hozir aniq eslolmayman, lekin
qaygʻurganim tayin... Oʻshanda kechki payt enam qaytib
keldi. Sen kichkina eding, Mavlon esini tanib qolgan, enam
bizga ovqat pishirib bergani keldi. Gap orasida otamga
oʻlimdan gapirdi, esimda bor, bechoraning tani koʻp ozor
yemabdi, mayizdakkina ekan, deb aytdi. Qanday ozor ekaniga hech tushunolmadim. Keyinroq, xolamizni eri urganmikan, deb o`ylaydigan boʻldim.

— Bemor uzoq vaqt qadalib yotsa, terisi ilvirab, salga
shilinadigan boʻp qoladi, — deb izoh berdi Zokir.

Gʻaybarov ukasiga gʻalati qaradi:

— Balki, mayizgayam izoh berarsan?

— Gapiring, aka, mening kasbim shu, parvo qilmang.

— Nimasini gapiray... Oʻshanda enamning ovozini sekinlatgani menga koʻproq ta'sir qilgan ekan. U xolamning
oʻlimidan ancha gapirdi. Keyin dasturxon yozdi. Choy ustida




otam unga taskin berdi: «Opang imonli ayol edi, xudo u
dunyosini obod qilsin», — dedi. Otamning ovozi ham sokin
edi. Menga hammasi erish tuyildi, chidab oʻtirolmadim,
tashqariga chiqdim. Qanday jur'at qilganimni bilmayman,
bolalikda qorongʻidan juda qoʻrqardim. Qosh qoraygan mahal
mozor yonidan oʻtsam bas, darrov xudoni tilga olardim. Uni
aldayotganimni sezardim, ertaga yoki bugunning o`zidayoq,
tinchgina uyga yetsam, hammasini unutishimni ham sezardim.
Yolgʻ“onimni oʻylagan sayin qoʻrquv oshardi. Lekin oʻsha
kechasi hovliga yolgʻiz chiqib, hech qoʻrqmadim... Esimda
qolgani — qora itimizning hadeb oyogʻimga suykalgani.
Oʻshanda men hammadan oldinroq oʻlishni oʻylagan edim...
Bola zoti shunday xudbin boʻladi, oʻzi oʻlsa oʻlsin, lekin
birovlarning oʻlimi tufayli azob chekishni aslo istamaydi...

Gʻaybarov jim qoldi. Zokir unga nima deyishini bilmasdi.
U akasining birinchi bor shunday ochiq gapirganini koʻrishi
edi — hayratga tushdi.

Bolalikda boshqacharoq edi. Toshpoʻlat har gal kelganida
oʻzining uzoqdagi shahridan hikoya qilardi. Zokir unda shahar
nimaligini bilmas, akasi ham uzoqdagi shahar singari sirli va
yaxshi boʻlib tuyilar edi. Qaddi-basti kelishgan, boʻynida
bo'yinbogʻ, qoʻllari oq, tishlari oq, butun vujudidan ohori
ketmagan kiyimlar hidi keladigan yigit. Zokir oʻzining shunday
akasi borligidan faxrlanardi.

Endi qiyinroq. Gap oʻrtadagi qandaydir oʻn yoshda ham
emas. Zokir oʻzidan ellik yosh katta odam bilan ham bemalol
gap berib, gap olishi mumkin. Akasi hamon unga yaqin,
lekin endi o'sha havas va faxr yoʻqolgan hisob, endi koʻp
narsalar jo'nroq tuyiladi...

Tashqarida chigirtkalarning chirillagani eshitildi. Gʻaybarov birdan qoʻshni xonani oʻyladi. Uni kunduzi ham koʻp
eslagan edi: ikkita yassi taxta, namiqqan, chekkasida jinchiroq...




Tunda bu manzara sal qoʻrqinchli tuyildi; xonaning
huvillab qolgani, jinchiroqning miltiragani... Aytishardiki, arvoh
uch kungacha aylanib kelaveradi, oʻzidan keyin qolgan jonlarga
nazar soladi, uni eslashyaptimi, uni yaxshi koʻrisharmidi?

G'`aybarov seskandi. Goʻyo otasining arvohi yolgʻiz qolib,
ulardan og`ringanday edi.

— Endi nima qildik, aka? — deb soʻradi Zokir.

Gʻaybarov indamadi. U hali bu haqda tuzukroq oʻylab
koʻrmagan edi. Otalari oʻlib, endi ularning har biri bir
butaning tagida, tarqalib ketadimi yoki boshqacha biror yoʻl
tutadimi?.. Har holda, endi tartib oʻzgacha boʻlishi tayin.

— Men boray, aka, ularga qarashmasam boʻlmaydi.

Zokir tashqariga chiqdi. Gʻaybarov jimgina uxlayotgan
Anzirat kampirga bir zum tek qarab oʻtirdi, soʻng turib,
mixga ilingan choponni oldi, uni kampirning ustiga tashlab,
oʻzi yalang koʻylakda otasining hujrasiga oʻtdi...

2. OPA

Gʻaybarovni yarim tunda uygʻotishdi. U qayerda ekaniga
daf'atan tushunolmadi, koʻzlari chirt yumuq, uygʻotgan:
odamdan jahli chiqib yotdi, keyin, sal turib, koʻngil tubiga
choʻkkan ogʻir, balg'amday yoqimsiz xoʻrsiniq qaytib keldi
va u hammasini esladi: aza, yigʻi, qabriston va oʻzining
yetimligi. Soʻnggi oʻy keskin, hech kutilmaganda paydo
boʻldi va boshqa moddiyroq narsalarga — tanni zirqiratgan
horgʻinlik, yopishqoq ter tuygʻusi bilan qorishib ketdi.

...ko“pdan beri yolgʻiz edim, ko`pdan beri... Ming yillardan beri.

O`zining yolgʻiz ekaniga ishondi. Yetimlik haqidagi yarim
tasodifiy, hali tugal anglanmagan oʻydan koʻra, oʻzining
yolgʻizligi xiyla yaqin edi. Gʻaybarov doimo bu tuyg“udan




qochib yashardi, lekin hozir, ayni daqiqalarda, uni oʻzi istab
tuydi, tuyish barobarida battar xoʻrligi keldi.

Ustida aqalli choyshab ham yoʻq. Kiyim-piyimi bilan
yakqat koʻrpachada yotibdi. Boshi ostida — jun tiqilganmi,—
qattiq bolish. Toshday qattiq.

G'aybarov orzu qildi: uxlasang, hech kim uygʻotmasa,
hech qachon uygʻ“onmasang, ogʻriq sezmasang... Dengiz,
uning beshik-beshik toʻlqinlari seni koʻmib yuborsa-yu qaytib
turmasang!..

Nafasi qaytdi. Koʻzlarini yirtib qarshisida oʻtirgan opasini
koʻrdi: semiz, yuzlarini bevaqt ajin qoplagan xotin.

...qaribdi bechora, qaribdi!

O`zining oʻttiz ikkiga kirganini esladi.

...Sochidan tortib urardim, keyin u enamga chaqardi,
enam oʻqlogʻi bilan meni urardi, keyin men yana buni...
Qaribdi bechora!

— Yetib kelolmadim, — dedi Opa.

за та Кегар) Бог7

— Mening aybim nima? Men ham shu qozonga sherik
edim, aqalli...

..hozir yigʻi boshlaydi. Men ham aybdor emasman, opa,
mengayam xabar qilishdi. :

— Sen yetib kelibsan, Toshpoʻlat, axir men ham...

— Qoʻy, opa, — dedi G“aybarov koʻrpachaga chordana
qurib oʻtirib. — Nima keragi bor? Kasal ekanini bilarding,
kelib, boshida o`tirsang boʻlardi.

— G'ayirliging qolmabdi!..

— Boʻldi, boʻldi, opa. Koʻngling joyiga tushsin, men
ham faqat janozasiga yetib keldim.

— Meni ayirdinglar, — deya hiqilladi Opa. — Mening
sizlardan boshqa kimim bor?

— Ering, bolalaring.




Gʻaybarov, bir zum oʻtib, aytgan gapidan afsuslandi.

...bu bechoraning aybi nima, seni uyqudan uygʻotganimi?
Yoʻl uzoq, keyin Mavlonboy rostdan ham kechikib xabar qilgan
boʻlsa-chi? Axir hammaga u xabar yuborgan, lekin munga...

Opa yig'ladi. Xoʻrsiniq, aralash, goʻyoki arzanda oʻgʻlini
koyib solayotgan onadek past ovozda yigʻladi...

G'aybarovning rahmi keldi.

...kunduzi boshqacha yigʻlagan boʻlardi.

Tashqarida esa hamon tun. Xoʻrozlar uxlab yotibdi —
hali tun.

...tonggacha sabri chidamagan. Tongda yigʻlasa yaxshiroq
boʻlardi. Lekin u ham farzand, bir zamonlar shu roʻzg'orga
sherik edi, otani yo“qlamasa boʻlmaydi, yoʻqlaganda guvoh
boʻlgani tuzuk.

Ikki kundosh erlari oʻlib beva qolganlarida, murdaning
belidan bir shoda kalitni yechib olib, qaznoqni ochadilar,
xaltadan un va yogʻ olib chalpak pishiradilar.

Shunday bir hikoya boʻlardi.

.,.chalpakmidi? E, bari bir emasmi! Balki, chalpak emas,
qatlamadir. Chalpakmi, boʻg'irsoqmi, bir yegulik narsa pishirib, qornini toʻygʻazadilar, soʻng, tongni bo'ʻzartirib, ikkovi bor ovozda uvvos tortadilar: voy toʻram, voy, toʻram!..

Opa yig'layverdi.

...muhimi — ovoz chiqarish, ishqilib, seni toshbagʻir
deyishmasa boʻldi. Yoʻq, opa, sen toshbagʻir emassan, otamni
yaxshi koʻrarding, meniyam, ukalarning barini yaxshi koʻrarding. Endi-chi, opa, endiyam yaxshi koʻrasanmi?

G'aybarov burchakdagi po'stak ustida bir burda boʻlib
yotgan Anzirat kampirga qaradi. Opaning unga nazari tushmagan ekanmi, qovog'i solindi:

— Sen chaqirdingmi?

— Nega men?.. Oʻzi kelgan.




— Bu gap sendan chiqadi, — dedi Opa, keyin yuzini ters
o'girdi.

...Tost aytasan, opa, men uni chaqirgan boʻlardim.

Opa parishon boʻlib, to`rga — taxmondagi usti boʻsh ogʻir
sandiqqa qaradi. Xona ship-shiydam, sandiq ustiga taxlab
qo`yiladigan kigiz va koʻrpalar boqqa olib chiqilgan.

Ular oʻtirgan xona azaldan ham boʻsh, huvillagan boʻlardi.
Unda onalari un solingan xaltalar, supra, rapida va boshqa
anjomlarni saqlardi, keyin, onalari oʻlib, uyga kelin tushar
mahali, odamlarning koʻziga yomon koʻrinmasin deb, xonani
Mavlonning yolgʻiz oʻzi bir amallab suvoqdan chiqargan, ikkita
taxmon yasagan, onalaridan qolgan ikkita ogʻir mis sandiqni
taxmonga qoʻyib, ustiga koʻrpacha-yu kigiz taxlashgan, poygakda — do`“ppaygan tunuka oʻchoq, har qishda chollar yigʻilib
keladigan juma kechalari yoqilgan. Chollar koʻrpachalar ustida
cho'zilib olib, boshlarini chayqatib, tanglaylarini taqillatib quloq
osishgan: roviylar andoq rivoyat qilibdurlarkim, Sulaymon ibn
Dovud jamiki parranda va darrandalar ustidan hukmdor edilar,
ahli morid, ahli jin, boshqa kimarsalar va nimarsalar...

Bunday kezlarda xona koʻp fayzli boʻlardi: tunuka
oʻchoqning uzluksiz guvillashi, qishning uzoq kechalari va
rivoyatlar, ularning sekin oqishi...

..Endi u damlar takrorlanmaydi.

— Otingni bilib qoʻyishgan ekan, — dedi Opa. — Yuraging
tosh; besh yil ichida aqalli bir marta ostonamdan hatlamading.

— Oʻzi kam kelaman, opa, ish koʻp:

— Menga sening doʻxtirlig-u professurliging kerak emas,—
dedi Opa alam bilan. — Hech qaysing bormaysan. Biz, ikki
nodondan or qilsalaring, boshqalar bor... Elchilik, jiyanlaringga, Galatepada togʻalaring bor, deb yuraman.

— Ularni bu yoqqa opkelsang boʻlardi. Togʻalari koʻp,
oʻynab ketishadi.

— Janozaga opkelaymi?..




— Yoʻq... Keyinroq opkel. Ahmad hali yosh, oʻzi oynatadi. Zokir ham shu yerda...

— Togʻalari oʻynatarmish, togʻalari xudo-ku!.. — Opa
oʻzini tiyolmadi, koʻnglida borini aytdi. — Meni teng koʻrmasang, Komil bor, u bilan gaplashasan...

...bizning zotimizdan! Erini er, deb atagisi kelmaydi.

Opa arazlab yuzini teskari burdi.

U dugonalari bilan til biriktirib, har kuni onani avrardi: hozir
oʻzgacha zamon, oʻqigan oʻzadi, oʻqimagan toʻzadi. Ularga
Toshkentga borib oʻqib kelgan muallima — Oysuluv doyaning
qizi shunday deb oʻrgatgan edi. Ona bechora bu gaplarni eshitib
indamasdi. U juda rahmdil edi, qizini xafa qilgisi kelmasdi, mayli,
havas qilsin, ko`nglini ovutsin, keyin... axir, odamzodga oxiri
nima qoladi? Jillaqursa, havas qilganlaringni eslab yurarsan!..

Keyin, xuddi ona kutganidek, vaqti soati yetdi-yu, ota
gapni choʻrt kesdi: hech goʻrga bormaysiz, ona qizim, avlodajdodimiz xotinning aqlisiz ham bir nav kunini koʻrib kelgan,
endi siz bitta donish chiqib nima qilasiz?

Yoʻq, u birdaniga choʻrt kesmadi, avval toʻngʻichi Toshpo`latga maslahat soldi: nima qildik, oʻgʻlim, opangni shaharga oʻqishga yuboramizmi?

Oʻgʻil Raim oqsoqolning oʻgʻli edi, yotigʻi bilan, lekin
rostini aytdi: endi, ota, qiz bolaning tuprogʻi sal boʻshroq
keladi-da...

Endi eslab oʻzi hayron qoladi, lekin shunday degani rost.
Yoshi oʻn yettida, lekin tili burro ekan!

G'aybarov oʻshanda aytdi: qiz bolaning tuprogʻi boʻsh
keladi, ota, borsa borsin-ku, bizga tashvish koʻp boʻladi-da,
qizingiz (opam emas — qizingiz!) sharmanda qiladi, deb
aytmayman, aql-hushi joyida, lekin...

дек ishonib boʻladimi!




Ota undan mamnun boʻldi va shunday dedi: mayli,
o'g'lim, salgina sabr qilib tursin, soʻngroq sen shahar borganingda, balki sening yoningda turib, biron bir kichikroq
doʻxtirlikka oʻqib kelar...

G`aybarovga bu ham ogʻir koʻrindi, rostiga koʻchdi: mening yoʻrig'im boshqa, ota, men nima qilaman, oʻqiymanmi
yoki opamni qoʻriymanmi?

Ota undan battar mamnun boʻldi va safar oyini boryoʻq xatari bilan oʻtkazib, Tohirchaning oʻgʻlidan kelgan
sovchilarga «xoʻp» deb yubordi.

Opa hamma gapdan xabardor edi. Rahmatli onalari ichida
gap yotadigan ayollardan emasdi, boʻlgan gapni oʻsha zahoti
qiziga yetkazgan, keyin... biror olti-yetti yil, toki jiyanlarning soni uchga yetguncha, Opa ukasini yomon koʻrib yurdi.

Lekin ishkal asli G“aybarovda ham emasdi. Uning gapi
shunchaki, oʻz yoʻliga aytilgan gap edi. Ota bor-yoʻgʻi
uni sinamoqchi boʻlib ogʻiz solgan edi, u shusiz ham
yolg'iz qizini uzoq elga beboshvoq qoʻyib yubormagan
bo'lardi.

Endi Opa ukadan norozi. Uni olim, oʻzini omi va nodon ataydi, bormaysan, mendan or qilasan, deb noliydi,
lekin u borganida...

G`aybarov uning uyida zerikadi. Izzatini joyiga qoʻyishlari
rost, yegani oldida, yemagani ortida, mehmonkoʻrsatar qilib
butun ovulni yigʻib kelishadi. To`rda miyasini yeganroq bir
mulla, undan pastda latta etik kiygan qishloq faollari, yoshlar,
eng poygakda Komil pochchaning oʻzi, moʻmin va uyatchan—
keng uyni toʻldirib oʻtirishadi. Dasturxonning mulla tarafida
qaymoqli patir bilan qand-qurs, pastroqda, faollar va
yoshlarning oldida, ustiga barra piyoz maydalangan qatiqli
kosalar, oʻrtaroqda mullaning oʻgʻli — kim biladi, otasidan
merosga olganmi, — sekin jilmayib, kichkina piyolalarga aroq




quyadi: endi, aybga buyurmaysiz, boboy, yoshlarniki shuda, hali Mahammat payg'ambarimiz aytib ketgan ekan...

Mulla serzavq kunlarini unutib ulgurmagan, oʻgʻlidan
xursand, tizzasiga urib qiyqiradi: xah, nomardning bolasi,
yomon kunda bino bo`lgan ekansan!

Oʻgʻil otasining mard-u tanti ekanidan zavqlanadi: yashasin bizning boboy!

Mulla battar soʻljayadi: mayli, oglim, muning oʻzi makruh emas, ichib qilinaturg“on mast-u alast ishlari makruh!..

G'aybarov oʻrtada, na toʻrda va na poygakda ham mezbon, ham mehmon — axir opasining uyida oʻtiribdi — aroqqa
qaramay, mulla bilan «masala» talashadi.

Mulla undan jiddiy soʻraydi: Shoh Mashrab aytmishlarkim, mabodo eshonning hovlisiga bir murg`“ing oʻtsa, aning
amlokidan bir xasni cho`qisa, ushbu tovuqning goʻshti senga
makruh, sababi ne — Shoh Mashrabning devonaligimi?

G'aybarov bosh irgʻaydi: shunday, mulla buva, uning injiqligi sabab. Mashrab aytmishkim, oshiq, bilan yor oʻrtasiga
tushgan kimki bor, u — muqarrar qoʻshmachidir. Oshiq —
Mashrabning oʻzi, yor — xudo, oʻrtadagi mulla va eshonlar —
qoʻshmachi. Payg`ambar esa, ulardan ham battar. Siz aytgan
narsalar asli harom, makruhni hali yesayam, ichsayam boʻladi, lekin haromni yeb ham, ichib ham boʻlmaydi.

Mulla kuladi: e, bu Mashrabi tushmagur bizniyam juda
yomon olgan ekan-ku?

G'aybarov tagʻin bosh irg'aydi: shunday, mulla buva, u
sizlarni qo'shmachi atagan.

Mulla battar qizishadi, jazavaga tushib, o`zi gap sotadi:
roviylar mundoq aytibdurlarkim, ittifoqo paygʻambari oXirzamon bilan Hotam Toy birga safarga chiqibdurlar.
Paygʻambarimiz aytdilar: «Ey Hotam Toy, neniki koʻrsang,
hech ajablanma va mendan soʻroq soʻrama». Hotam Toy uning




gapiga koʻndi. Ikkov yurib, uzun bir koʻchadan oʻtib keldilar.
Koʻchada tuman, bola oʻynab yurib erdi, shunda payg'ambarimiz yonlariga erkalanib kelgan bir bolaning oyoqlaridan
tutib, yerga andoq urdilarkim, boianing joni uzildi. Hotam
Toy hayratga tushdi. Yigʻladi, lekin boyagi gap esida, soʻroq
soʻrarga jur'ati yetmadi. Soʻng yura-yura bitta boy rabotga
tushdilar, rabotning xojasi alarni boʻyrasiz tor kulbaga kiritib,
ustlaridan qulf soldi. Tishlam non tugul, ichgali bir qultum
obijo“sh ham bermadi, soʻng ertalab azon mahali quvib soldi,
ani paygʻambarimiz duo qildilar: «Ilkingga bir tutsang, mayli,
ming boʻlsin, ming tutsang — tuman boʻlsin!..» Hotam Toy
buni koʻrib, chandon faryod ayladi: «Ey rasuli barhaq, sen
nechuk zolim va adolatsiz zotdursen?» Paygʻambarimiz
aytdilar: «Ey Hotam Toy, sen achingan bola ulg'aysa, g`irt
kazzob boʻlardi, tuman bandalarning boshiga yetardi, men
aning jonini Azroildan berib yubordim va necha-necha
odamlarning oʻzlari va boʻlg“usi avlodlarini omon qoldirdim,
rabotning egasi xudoni unutgan, boylikka koʻz tikkan banda
erdi, anga ganjdin oʻzga sanamning hojati yoʻqdur, men
anga ganj tiladim, magar xudodan ganj oʻrniga shafqat soʻrab
bersam, anda men adolat qilmogʻon boʻlur erdim...»

Mulla boshqalarga magʻrur qarab oladi: qalay, hozirning
mullasini mot qildimmi?

G'ʻaybarov, «hozirning mullasi»— unga tahsinlar oʻqiydi:
koʻp ma'qul, mulla buva, koʻp ibratli hikoya qildingiz.

Uning oʻziga qolsa, boshqalarga qoʻshilib, bir qultum
aroq ichgan boʻlardi. Lekin uni sassiq mullaga joʻra qilib
qoʻyishgan. Unga aroq uzatilmaydi. «Hozirning mullasi»,
Raim oqsoqolning toʻngʻich oʻgʻli arabchani suvday biladigan,
Qur'onning yetti Xil qiroatini kelishtiradigan odamdan
iymanishadi.

Aroqni ular ichadi.

G`aybarov mulladan bezor, ichini it tirnaydi, yutinib
oʻtirgancha, Xizrning qolgan sarguzashtini eslaydi. Xizr




yamanlik Hotam bilan yurib, safarning ikkinchi kuni qari
kampirning kulbasiga qoʻnoq tushdi. Kampirning birgina echkisi
bor edi, shu echkini sogʻib, suti bilan avliyo va saxiy bandani
siyladi, soʻng, ertasi kuni, qo“noqdan ketar mahali Xizr duoga
qoʻl ochdi: «E xudo, bu kampirni echkisidan judo qilgin,
mayli,o“gʻri kelib oʻgʻirlasin, mayliga, boʻri kelib boʻgʻizlasin,
ishqilib, xudoyo, uni shu echkidan ayirgin!» Yamanlik Hotam
ajablandi: «Ey Xizr, nechuk ming qoʻyli boyga tuman qoʻy
tilading, bir echkili kampirga zavol tilayapsan?» Xizr kuldi:
«EB Hotam, bu kampirning birgina tashvishi borkim — shu
yolgʻiz echkisi, magar echkidan judo boʻlsa, koʻnglida faqat
tasbehning tashvishi qoladi va oxiratda yuzi yorug“ boʻladi».

Mullaga shuni aytasanmi? Yoʻq, u gumroh. Mulla Chori
ishongan boʻlardi. Mulla Chori — ablah, lekin gumroh emas.
Bunisi gʻirt gumroh. Umuman, echki naqlini so'fiylar oʻylab
topishgan. Kampir ham aslida kampir emas. Uni atay qaritishgan. Atay yuzlariga ajinlar chizishgan. U aslida juda yosh,
juda chiroyli. U arab shoirasi, oqila Robiya al-Adaviy'aning
shunchaki bir sharpasi.

Robiya aytgan: paygʻambar va oʻzga mulozimlarga
koʻnglimda muhabbat qolmadi, koʻnglim birgina ollohning
muhabbati bilan toʻldi va men uning oʻziga xotin tushdim!

...Bibi Maryam boʻlib ket-e!

Robiya — juda aqlli, juda goʻzal, hatto ilohiy. Keyin
uning zaminiy muhabbatini mol qaygʻusiga aylantirishgan.

Borib turgan zolimlik.

Biroq mulla hech baloni tushunmaydi. Undan ortigʻini
talab etish o'zi uyat. U Xizrni Muhammad bilan almashlashga tayyor. Uning uchun Muhammadning oti muhimroq,
biladiki, Xizrga hech kim ishonmaydi, biladiki, Xizrni hech
kim koʻrmagan, Muhammad esa, har holda, bir zamonlar
tirik bo“lgan, keyin oʻlgan, oʻlikdan bunaqa gaplarga javob
soʻralmaydi, marhumning xotirasini faqat izzat qilish kerak.




Opaning koʻnglida koʻp gap yigʻilib qolgan ekan. Taqdirdan nolidi, dunyoning bevafo-yu benavo ekanini aytdi.
Ukasini aybladi.

— Otam bechorani niyatiga yetkazmading, — dedi. —
Sen kofir, gapini olmading, nevara koʻrolmay armonda ketdi.

— Qoʻy, opa, tag`in eski nagʻmani boshlama, — dedi G`aybarov. — Hech boʻlmasa, bugun tinch qoʻyinglar. Sening bolang,
Mavlonning bolasi unga nevara emasmi? Balki, men sizlarning
bolangiz bobolarini rashk qilishmasin, deb oʻylagan chiqarman...

— Sening yoʻ`rigʻing boshqa edi, Toshpoʻlatjon, — deya
hiqilladi Opa, keyin ukasining gapidagi kinoya miyasiga borib
yetdi, alamidan qizardi. — Sendan oladiganim shu-da! Men
bechorani it boʻlib talaysan! Sendan bir roʻshnolik koʻraman
deb, bechora otam...

...boshlandi! Meni deb tamom boʻldi! Mendan roʻshnolik koʻraman deb Xor boʻldi!

— Ogʻzimdan gap chiqsa bas, meni it boʻp talaysan!..—
deb takrorladi Opa.

Bu gap unga onalaridan meros qolgan. Onalari, sodda ayol,
farzandlaridan birortasiga soʻzi oʻtmasini bilsa boʻldi, koʻzidan
daryo qilib yosh to'kardi: meni it o`rnida ko'rmaysan, bolam.

...buyam shunday dedi chog'i? Yoʻq, it boʻlib talaysan,
deb aytdi. Enam soddaroq edi. Oʻzini pastroq olardi. Bu
oʻzini itga mengzashni istamaydi. Lekin buning ta'rifi ham
ma'qul — moʻljalga aniq borib tegadi.

Toʻrda, poʻstak ustida do“ppayib yotgan Anzirat kampir
bezovta gʻimirladi, tamshandi, uyqu aralash kalima qaytardi: oʻzingga shukr, yaratganingga shukr.

Opaning koʻzlari olazarak boʻldi, kampirning uyqusi sogʻ,
gapimizni eshitdi, deb choʻchidi.

— Ishlaring yaxshimi oʻzi? — deb soʻradi Opa tamom
boshqa ohangda, soʻng mijjalariga qalqqan yoshni ro“molining cheti bilan artdi.




...avvalroq shundan gapirsang boʻ`lardi-ku, opa? Qoʻy,
zorlanma, odamga oʻxshab, mendan salgina boʻlsayam hol
soʻra, toki muz toʻngan mehrim tagʻin uygʻonsin.

— Yuribman, opa, — dedi Gʻ“aybarov hazin tortib.

— Ermat choʻloqning bolasi seni maqtab keldi, — dedi
Opa. — Unga yordam qipsan. Otasi seni koʻp alqadi, bugun
Komilga qoʻshilib oʻziyam keldi. Kech xabar qilishdi, Toshpoʻlatjon, otamni koʻ“rolmay qoldim.

Opaning armoni rost edi. G“aybarov unga ishondi. Uning
oʻzi ham yoʻlda shuni oʻylab kelgan edi. Bilardiki, otasini
tirik koʻrsa, salgina yengil tortardi. Lekin ulgurolmadi. Kelib,
sovigan tanni koʻrdi. Oʻlik oʻylagandek begona koʻrinmadi.
Koʻngli ozgina taskin topti, oʻlimni tan oldi, koʻnglini oxirgi
damda hazin va toza muhabbat toʻldirib, shu muhabbatdan
ozgina yuksalgan koʻyi, oʻzi ham sof va hazin boʻlib, ota
bilan vidolashdi. Murdaning murda ekanini koʻrgan mahal
jamiki armonlari achchiq bir xoʻrsiniq bilan qoʻshilib, ichichiga singib ketdi.

Alami oʻtmaslashdi. Ojizligini sezdi. Endi koʻnikaman,
deb oʻyladi, koʻnikmayin ilojim qancha...

Hozir, Opaning gʻussasi baravj payti, oʻzining ancha Ко"nikkanini payqab, aybsindi.

— U miyali bola, mening yordamim tegmadi, — dedi
ozgina chalgʻimoqchi boʻlib.

Gʻaybarov kimgaki yordam qilsa, hammasiga shu sifatni
taqardi, oʻzi miyali. Shunisi ma'qul, negaki, bir kun borib
hamma xizmatlar unut boʻladi, tinchgina, minnatsiz yashagan tuzuk.

Ishqilib koʻrganda salomini ayamasa boʻldi. Hammasi
Opa tufayli. Opa — Komilga xotin, Komil — Ermat choʻЮюдда йуап, С"аубатоу Ermat choʻloqning jiyani — Komilning xotiniga uka bo`ladi. Pochchasining togʻasi uni bir safar




mehmonga aytdi, qornini toʻygʻazdi, ko'nglini ovladi, keyin
jamiki qilgʻilikni qilib boʻlib, sekingina ichini yordi: endi,
domullo, bittagina valadimiz bor, shuning kasri-yu
sharofatidan, qarigan chogʻimizda sizga ishimiz tushib
turibdi, endi, bizga yoʻq demaysiz...

Ermat choʻloq soʻragandan keyin yoʻq deyolmadi, doʻsti
Samadga aytdi: oshnalaring koʻp, bitta qarindosh bor, opamizning qaynisi, shunga bir yordam qilasan, yiqilib ketsa,
changim naq osmonga chiqadi.

Samad koʻnmadi: qoʻy, Toshpoʻlat, bunday odamlardan
yorugʻlik chiqmaydi, tuzukroq, oʻqisin edi, mana, sen oʻzing
birovdan yordam soʻrab kirganmisan, bularni qoʻy, oshna,
bir marta koʻnsang bas, kelasi yili dumidan yana oʻntasi
ergashib keladi.

Koʻnmadi-yu, lekin Haykal Gʻ“aniyevichning erkatoy
aspirantidan iltimos qildi. Aspirantning doʻstlari koʻp edi,
oʻshalar baho qoʻyib berishdi. Endi Ermat choʻloqning oʻgʻli
o'qiyapti.

Samad ham bir kuni aylanib G“aybarovning oldiga keldi: bitta ateist akamiz bor, malaka oshirishga kelgan, bolachaqasi koʻp, fanini yaxshi biladi-yu, yoningga borgani
choʻchib turibdi, shundan yengilroq bir soʻrab koʻrsang.

Ateist domla, qirraburun, qizilmag`iz, muloyim va chiroyli odam, talabalariga nimalarni o“rgatishi noma'lum, lekin
javobni koʻp yolchitmadi. Gʻaybarov noiloj undan hijratni
soʻradi. Bir amallab javob topildi: faloninchi yilda falonchining falon joydan falon joyga qochishi. Koʻchishi emas, qochishi. Chamasi, ateist domla, shunday desam, G“aybarovga
yoqaman deb oʻyladi. Keyin u buxorolik boʻlgani uchun alBuxoriyga oʻtildi: xoʻsh, al-Buxoriy kim boʻlgan? Ateist domla
Gʻaybarovning koʻzlariga moʻ`ltirab qaradi: endi, biz taraflar
sal uzoq, domlajon, Toshkanga yetish qiyin, chorvador




xalqmiz, yurtimiz obod, dasturxonimiz ochiq, tabiatimiz zoʻr,
ayniqsa bahor payti, shirvoz qoʻzilar baayni tobga kelganda...

...shunda beixtiyor seni la'natladim, opa. Axir sen
qancha-qancha «miyali» yigitchalarga homiylik qilding.
Qaytaga, Mavlonboy tuzuk, bunday savdolarga
aralashmaydi. Zokir ham tuzuk. U bor-yoʻgʻi bir marta
aytgan, qimtinib, chiroyligina bir qizni koʻrsatgan: ana,
sochini yelkaga yoygani, shunga yordam qiling, aka, qarangchi, balkim... Qizaloq oʻzining bahosini oldi. U yordamga
muhtoj ham emasdi. Buxoriyning bobosi kofir boʻlganidan
tortib, uning chap ham oʻng qoʻli bilan barobar yozganiga
qadar bilardi. Lablarini choʻchchaytirib aytdi: Al-Jome asSahih! Bilag“on edi, qurmagʻur! Bilag'onligini oʻzi ham
sezardi. Zokir uning ortidan tushsa bormi, besh yil, oʻn
yil, balki butun umr yugurgan boʻlardi. Bu qizlar, bu chiroyli
va aqlli qizaloqlar, Buxoriyning tazkirasi nomini talaffuz
etganda lablari kibrli choʻchchayadigan qizaloqlar hech
qachon biz galatepaliklarga nasib qilmaydi. Biz ularga merov
boʻlib koʻrinamiz, xolos.

— Men bas qildim, opa, — dedi G'aybarov. — Mayli,
Ahmad sal ulgʻaysin, unga ozroq yordam qilarman, lekin
boshqaga... Jonga tegdi, opa. Ilik osh, qazi-yu hasiplar qornimni ор тйуарй.

U Opadan dashnom eshitishni kutdi. Lekin Opa negadir
g“azablanmadi, birdan yumshadi:

— Baxting chopsin, Toshpoʻlatjon, men bir tilakdoshingman, uka. Meni birov hisobga qoʻshmaydi, otamning oti
sen bilan ukalaringda qoldi.

G'aybarov sekin bosh irgʻadi: ha, opa, bizda qoldi.

— Otam biron vasiyatini aytmabdimi? — deb soʻradi Opa.

— Bilmadim... Zokir bir varaq, qog'oz berdi, deganday
boʻluvdi.




— Mengayam koʻrsat, Toshpoʻlatjon, — dedi Opa.

— Mayli, — dedi G“aybarov. — Otam pul qoldirmagan
chiqar...

— Pul — qo`lning kiri, — dedi Opa ginaomuz.

— Toʻgʻri aytasan, opa, — dedi G“aybarov. — Mayli,
erta-indin qarab koʻrarman.

— Shunday qil, uka, — keyin sen oʻzingga tinchroq bir
amal topsang boʻlarmidi.

— Menda amal yoʻq, opa, amalsiz yashamoqchiman.
Amaling boʻlsa, odamlar rost gapni aytmay qoʻyadi.

— Yoʻq, — dedi Opa. — Sen biror amal topgin. Otamning
otini tutib oʻtasan, oʻrni yo“qolsa boʻlmaydi.

— G'ʻirromliksiz yashashning oʻziyam kifoya. Menga shundan boshqa ama! yoʻq, opa.

— Bor ekan, Turdiboy aytdi.

— Yoʻq, opa, Ermat choʻloqning bolasi menga oshiqcharoq narx qoʻyibdi. U sizlarga yoqishni oʻylagan, qolganini
ering ikkoving toʻqib-bichgansizlar.

— Nima, og'ʻirimiz tushib qoldimi?

— Yoʻq, opa, buning tarixi uzoq, sen bari bir tushunmaysan.

— Toʻgʻri, sen biz nodonlarni tinglab nima qilarding!..

Opa tagʻin tumtayib oldi. Xayriyatki, Anzirat kampir
uygʻondi. Mudroqdan chiqqan buzoqday bir muddat baqrayib turdi, qayerda ekanini anglamadi, keyin xonaga ko'z
yugurtirib, oʻtirganlarni farqladi, munisi Toshpoʻlat, unisi...

— Senmisan, Malohat?.. — deb sekin so`radi u..

— Men, ena, — deya javob berdi Opa.

— Obdastani opkel,— deb amr qildi Anzirat kampir.

Opaning tusi koʻp oʻzgarmadi, dahlizga chiqib,
dastsho“ bilan oftoba keltirdi. Kampirning qoʻliga, suv
quydi. Kampir yuvinib boʻlib, ro“moliga artindi, keyin




chetroq surilib, choʻntagidan tasbeh chiqardi, lekin o“girmadi,
Opaning dastsho“- oftobani dahlizga eltib qoʻyishini kutdi,
soʻng, u kelib poygakroqdan joy olgach, sekin gapirdi:

— Koʻzim ilinibdi, qizim, kelganingni sezmay qolibman.
Qarilik, qizim, aybga buyurmaysan...

— Пуро(рат koʻzim qiymadi, — deya yolgʻonladi opa.

Anzirat kampir choʻzib bir esnadi, keyin kalima qaytardi,
oʻzini sal yig“ibroq oʻtirdi.

— Ko'ʻrgilik ekan, — dedi. — Otangdan ayrilib oʻtiribmiz.

Opa unga javoban sekingina bosh irgʻadi, soʻng ikkovlon
qoʻshilib yigʻi boshladilar,

Qayg`u ularning ozmi-koʻ“p nafratini chetga surdi. Sekin, koʻngilni tiyib yigʻlashdi. Opaning koʻzi G'aybarovga
tushib, ovozi sal bo'g'ildi. Chamasi, uyalardi: nima qilay,
uka, hammamiz shunaqamiz...

3. MUROD AMAKI

G'aybarov tashqariga chiqib, olmazorning narigi burchagida gʻimirlagan sharpalarni koʻrdi: fonuslar yorugʻida,
jim va tund, belkuraklarni xira yiltiratib o`choq qazishyapti.

Havo salqin edi. G“aybarov ichkarida sal namiqqan ekan,
chap kuragi ostida sanchiq turdi. U yoʻngʻichqapoya chetidagi pastak uvatga behol oʻtirdi, oyoq tarafida uyulib yotgan
namatlardan yupqarog'ʻini olib, yelkasiga tashladi. Papiros
tutatdi. Nimadir shitirlaganday bo`ldi. G'aybarov avvaliga
suyak-puyak axtarib kelgan it xayol qildi, lekin koʻzi hech
narsani ilg'amadi. Shitirlash takror eshitildi, oldinda uyulib
yotgan namatlar tagidan birov sudralib chiqib, uvatga oʻtirdi.

— Bisso“m ber!.. — dedi u.

G'`“aybarov Murod amakini tanidi. Choʻntagiga qoʻl suqib
birinchi boʻlib ilingan shaldiroq qogʻozni oldi. Murod amaki




sal muddat ishonmay turdi, keyin yaqinroq surgalib kelib,
pulga qoʻl choʻzdi.

— Bisso“mmi? — deb soʻradi.

— Bilmadim, — dedi G“aybarov. — Balki uch soʻmlikdir.
Tun qorongʻi, amaki, koʻrib boʻlmaydi.

— Bissoʻ“m ber!..

— Boshqa pul yoʻq, — dedi G“aybarov. — Ertaga olasiz,
amaki.

Murod amaki boshqa injiqlik qilmadi. Boshidan telpagini
olib, pulni ichiga tashladi va telpakni qaytadan bostirib kiydi.

С"аубагоу choʻntagidan papiros chiqardi.

— Chekmaysizmi, amaki?

— Rost... rostingmi?

— Rost, amaki.

— О-01 bu yoqqa! — Murod amaki Gʻ'aybarovning
qoʻliga chang soldi. — Chakkim kelyapti!..

— Shoshmang, amaki, — dedi Gʻaybarov uning qoʻlini
nari itarib. — Mundayda papirosni sindirasiz.

Murod amaki sal oʻylanib turdi, so`ng:

— Boshqa papiruskang yo'qmi? — dedi.

— Bor, amaki, bor-u, lekin ezmaganingiz yaxshi.

— Boʻpti, — deb rozi boʻldi Murod amaki, keyin oʻzining beozorligini koʻrsatmoqchi boʻlib, qoʻllarini koʻkragi
ustiga chalishtirdi. — Mayli, ol, ezmayman.

— Qachon keldingiz, amaki? — deb soʻradi Gʻaybarov.

Murod amaki uning gapini javobsiz qoldirdi, chamasi
meni chalgʻitib, papiros bermay qoʻyadi, deb oʻyladi.

— Mayli, oʻzingning ogʻzingdagini ber,— dedi u yalinchoqlik bilan.— Mavlon yaxshi, menga ddu... dumi qizil
papiruska beradi.

G`aybarov qutidan papiros olib, Murod amakining labiga
qistirdi.




— Ggugurt?..

С"аубагоу gugurt chaqib, Murod amakiga tutdi. Uning
qarib qolganini koʻrdi. Soch-soqoli oppoq chol. Faqat qoshi
bilan kipriklari qora. Murod amaki boshdan chiroyli odam
edi. Kipriklari qiz bolanikiday uzun-uzun, uchlari tepaga
qayrilgan, koʻzlari dumaloq, uzukday... sodda, dunyoga
salgina hadik va shubha bilan boqib turadigan koʻzlar.

...go“dakday begunoh odam, qarimasa, dunyoda birgina
shu qarimagan boʻlardi.

— Sen kimsan? — deb soʻradi Murod amaki. — Seni
tanimadim.

— Mavlonning akasiman, — dedi Gʻ“aybarov.

— Mmeni qayoqdan bilasan?

— Men Toshpoʻlatman, amaki. Eslaysizmi, Toshpoʻlat?
Mavlonning akasi Тояпро"ай..

— Mavlonning otasi oʻldi, — dedi Murod amaki.

G'aybarov salgina kutib turdi: Murod amaki uning ham
otasi oʻlganini tushunib yetishi uchun ozroq vaqt kerak edi.

Murod amakini yoʻtal tutdi. Oʻqchib-oʻqchib yoʻtaldi,
keyin uvatga oyoqlari tagiga balg'am tufladi.

— Mavlonning papiruskasi yaxshi, — dedi u. — Ddumi
qizil... yoʻtalni bosadi... Seniki bboʻlmadi...

— Ertaga dumi qizilidan opkelaman, amaki.

— Yana bisso“m ber, — deb talab qildi Murod amaki.

— Ertaga, amaki. Hammasi ertaga boʻladi.

— Mmenga raisning gulli kosasida shoʻrva bersin, — dedi
Murod amaki. — Ssen... sen oʻzing ayt.

— Aylaman, amaki, sizga otamning gulli kosasida
berishadi.

— Sening ham otang oʻldimi? — deb soʻradi Murod
amaki.

G'aybarov indamadi, sekin xoʻrsindi...




Har yil saraton mahali, eski dardi qoʻzgʻab, oʻzini
qoʻyarga joy topolmay qolganida Murod amakini Raim
oqsoqol hovliga yetaklab kelardi: bizga mehmon boʻling,
Murodboy, yesangiz — osh, ichsangiz — achchiq choy,
manavi mening o`zimning piyolam, manavi mening oʻzimning
kosam, hammasi sizniki, Murodboy, ozgina dam oling!..

Murod amakiga shapaloq gulli yashil kosada yemak
berishardi. Murod amaki yashil kosaga «raisning kosasi»
deb nom qoʻygan edi. Unga birgina shu kosa halol edi,
boshqasidan na sho`rva va na suv ichardi.

Raim oqsoqol umri bino boʻlib oʻsha shapaloq gulli yashil
kosadan taom yemagan. Uning chegalangan eski bir kosasi
boʻlardi. U ham shu eski, chegalangan kosadan boshqasini
tan olgan emas, ya'ni dehqon bir kuni podsho boʻlib,
chorigʻini yostiq qilib uxlagan ekan.

Murod amakining yashil kosaga mehri zoʻr edi. Shunchalar zoʻr ediki, kosani uning uchun avaylab-asraydigan
boʻlishdi.

Murod amaki yashil kosadan maosh qilgan zahoti kayfi
chogʻ“ boʻlib qolardi, Raim oqsoqol kosadagi yemakka bir
giyoh qoʻsharmidi yoki rostdan ham kosaning biror botin
xosiyati bormidi, ishqilib, Murod amaki taomdan soʻng bir
muddat xursand boʻlar, keyin... surunkasiga ikki kecha-kunduz
qotib uxlab, yana oʻz yoʻliga ketar edi.

...Bundan yigirma yilcha oldinga, aniqrog'i, yigirma yilcha
ortga, ming toʻqqiz yuz ellik va palonchi yilga, uning bahoriga
qaytamiz. Shunday qilib ayni bahor edi. Oʻtlar endigina
yerning bagʻrini nish urgan, rangpar, aftodahol... oftobni
kutardi. Ularning orasida boychechaklar bodroqday sochilgan
edi. Oq, oq-sariq, koʻkish-sariq va toʻq jigarrang boychechaklar. Ular qorning sovuq pinjida yotib zerikkan, endi
oftobni koʻrishga mushtoq. Xomush, gulqoʻrgʻoni




yumilganroq, uyatchan, goʻyoki onasiga ham o`ptirmagan
qizchaday...

Qirda shamol esar, sovuq edi. Bolalar qoʻy-qoʻzilarni
chuqur soylikka keltirib qamashdi. Keyin jarlikdan bulturgi
garmsel tiqib ketgan hoʻl xashakni, yalanglikda ochilib qolgan
chirik tezaklarni terib kelib, kichkina gulxan qaladilar.

Gulxan boʻlib gulxan emas, shunchaki bir olov, tezakning
dimoqyorar isi, qo“ziquloqlarning namiqqan, koʻzni achituvchi sargʻish tutuni, oldindan nimjon bir taft, orqadan
epkinli izgʻirin shamol va toʻrt bolakay: Hazrat, Safar,
Qoʻziboy, kichigi — Toshpoʻlat. U koʻzlaridan yosh oqizib,
burqsib yotgan tezak uyumi tagidan puflaydi.

— Murod amakiga maza-da, Toshpoʻlat! — degan edi
oʻshanda Qoʻziboy. — Doim yalang oyoq yuradi, oyoqlari
hech sovuq yemaydi, qordayam etik kiymay yuradi!..

Toshpoʻlat ishonmadi. Hayratdan koʻzlari katta-katta
ochildi.

—Xudo ursin, ajina chalib ketsin! —Qoʻziboy qoqsuyak
panjasini boʻgʻziga pichoq qilib qoʻydi.— Xudo ursin agar,
qordayam yalang oyoq yuradi!..

Oʻsha bahorda, G“aybarov rosa bir oy toʻshakka mixlanib
yotgan edi. Xonaning derazalari oftobga terskay, ichkariga
yorugʻ uncha tushmas edi. Ochiq derazalardan vijirlagancha
qaldirgʻochlar uchib kiradi, maynalarning hadik toʻla ovozi,
kechalari qurbaqalar... Ovozlar koʻp va turfa xil. Hatto havo
ham qandaydir yangroq, tarang tortgandek boʻlib tuyilardi.

Vujudni ezgan isitma, muzdek ter bahorni baralla tuygani
imkon bermaydi. Yurak qisadi. Yostiqning yonida mudom
ochiq dasturxon, anorlar, qand-qurs, Amma keltirgan qizil
olmalar, choynakda yaxna choy— shiftga tikilib yotasan.

Shift baland edi. Umuman, Raim oqsoqol qurgan binolarning hammasi baland, devqomat, lekin yuragi torroq




odam edi, pastak shiftni yomon koʻrardi. Toshpoʻ`latga
shiftning bir Xil moviy tusidan koʻra, oq-sariq bir dogʻ
qiziqroq boʻlib koʻrinardi. Mudom shunga tikilib yotardi.
Avvaliga dogʻni koʻrshapalakning qurigan murdasi fahmlab
choʻchidi, otasidan soʻradi. Raim oqsoqol kuldi: bu Boltaning
ishi, uyga koʻ“char kunimiz shu yerda bitta qoʻchqorni
nimtaladi, harom tomirini ajratgan-u shiftga qaratib otgan.

Tashqarida — bahor; uyning ichi gʻira-shira, shiftda
quruqshab qotgan goʻsht parchasi, yurak dimiqqan, shunchalar zerikarli ediki, Toshpoʻlatga selning muzday suviga oyoq
tiqib o`tirganini eslash yoqimliroq tuyilardi... Bo“tana boʻlib,
pishqirib oqqan suvni, nochorgina osma koʻprikning tagida
aylangan, koʻpiklariga dovur loyqa girdobni, uning sovuq
epkinini qayta-qayta idrok etadi. U muzday suvga oyoqlarini
solib oʻtiribdi. Quturgan suv osma koʻprikni yalay-yalay deb
oqadi, suv kuchli, u esa juda kichkina, chumoli orqalagan
ushoqday, lekin katta boʻlishni istaydi, kattalarday mard
boʻlishni, sovuqdan qoʻrqmaslikni, hatto qalin qorda ham
Murod amakiday bemalol yalang oyoq yuraverishni istaydi.
Soʻng girdobning chirpiraklari va pishqirgani, suvning sovug£i...
hamma-hammasi koʻngildan tashga chiqadi, koʻzlari oldida u
umrida koʻrmagan yarim afsonaviy, qishning qorini yalang
oyoq kechib yuradigan mard va chidamli odam — Murod
amakining juda xira, lekin haybatli siymosi qad koʻtarardiyu, butkul dunyoni toʻsib qoʻyadi!..

Oʻshanda Ona qoʻrqdi. Qoʻrqqanidan avliyoga oq
qoʻchqor atab yubordi. Ona juda qoʻrqoq edi, goʻyoki xudo
uning har bir soʻzini eshitib turibdi, salgina gunohni, dilning
salgina qingʻirligini ham darrov sezadiganday...

Raim oqsoqol kuldi: bekor qilyapsan, xotin, qorasini
atasang boʻlardi, qora qoʻchqorimiz kichikroq, oqining goʻshti
koʻp, qassobga pullardik.




Ona unga yigʻlab tarmashdi: sizga bola kerak emas! Bolangiz bir oʻlib tirildi-yu, siz bitta qoʻ“chqorni qizg'anasiz!

Raim oqsoqol murtlarini burab kuldi. Uning kulmasdan
iloji yoʻq edi. Uni, Raim raisni, bir umr qilgan ishi topganini
sovurmoq bo`lgan odamni, choʻntagida sariq chaqa tutmagan
odamni, bugun kelib xasislikda ayblashyapti!

Raim oqsoqol miriqib kuldi.

Ona yigʻladi.

Soʻng, chorshanba kuni, Toshpoʻlat oyoqqa turgan
kuniyoq uni Ammaning ortiga oʻtqazishib, o`zlari boshqa
ulovlarda, avliyoning mozoriga qarab joʻnashdi. Oldinda —
egarga semiz oq qoʻchqorni oʻngarib olgan Naim amaki,
undan orqaroqda, qora moda eshakning ustida Amma bilan
Toshpoʻlat, keyin boshqalar... yolg'izoyoq dasht yoʻlidan
ketishdi. Hovlida birgina Raim oqsoqolning oʻzi qoldi. U
avliyoning mozoriga borishni istamadi.

Avji bahor edi. Yolgʻ“izoyoq yoʻlni yomg'ir savalab qotirgan. Oʻtlar yuvilgandek ozoda. Yam-yashil chimzor, sanoqsiz
qoʻzigullar, toshbaqagul va guliqayragʻochlar, sariq va gunafsha... Yoʻlning ikki tarafida past-baland, lekin birday yassi
tepachalar... Tepachalar gʻalati tuyildi. Toshpoʻlat AMmmadan
soʻradi. Amma birdan ma'yuslandi, keyin «tepacha» deb
tushuntirdi, lekin yolg“onga tili aylanmadi, rostiga koʻchdi:
odamlar yasagan, bolam, tagidayam odamlari bor.

Avliyoning mozori yonida kichkina xonaqoh bor edi.
Ulovlarni bogʻlab, shu xonaqohga kirishdi. Nam, chirik somon
hidini yutgan ko`yi ichkarini gir aylanib, devorlarga bosh
urib tavof qilishdi. Toshpo`latni Ammaning oʻzi yetaklab
olgan edi. Toshpoʻlat hali tavof qilishni bilmasdi. Amma
uning ensasidan tutib, devorga tomon undadi: tavof qil,
kofir, avliyo buvang boshqa dard-u balolardan asrasin!..




Boshi devorga tekkan mahali Toshpoʻlatning yigʻlagisi
keldi. Ammaga alami oshibroq tikildi, tekin yig“layolmadi,
koʻrdiki, Amma ham peshonasini ayamayapti, quruqshagan
lablarini choʻzib, sho`r bosgan devorlarni o`pyapti.

Xonaqohdan chiqishdi. Mutasaddi qorovul chol bilan Naim
amaki chetroqqa oʻtib, oq qoʻchqorni soʻyishdi, keyin chol
qoʻyning boʻg`zidan tizillab oqayotgan issiq qondan bir piyola
keltirib avliyoning goʻri ustiga toʻkdi. Avliyoning goʻri koʻp
qon ichgan edi: ustidagi toshlarning hammasi qoʻngʻir tusda,
qotgan qon palaxsa-palaxsa boʻlib yorilgan.

Chekkadagi yakka qayragʻoch tagidagi oʻchoqqa shoxshabba qalab, qozon osishdi. Qorovul chol qoʻlini soyabon
qilib pastga, qabriston etagidagi g'aribgina uylarga qaradi:

— Suvni Murodboy opkeladi.

Soʻng ayol-erkak oʻchoq oldida davra qurib, Murodboyning suv keltirishini jimgina kutishdi.

Gʻ`aybarovning eslab qolgani shu.

Keyin, biror oʻn besh yil o'tib, G“aybarov Shoirga
Murod amaki haqida ozgina gapirmoqchi boʻldi. Lekin
Shoir uning Murod amakiga oʻxshashni istab, selning
boʻtana suviga oyoq tiqqaniga ishonmadi, ammo oʻzini
ishongandek ko`rsatdi va xitob qildi: juda nafis,
Gʻaybarov, siz ancha samimiy odamsiz, asli yozuvchilik
qilsangiz boʻlardi.

Gʻaybarov bepisand kuldi: men nafis adabiyotni yomon
ko`raman.

Shoir ta'kidladi: yoʻq, yoʻq, mening gapimga ishoning,
G'aybarov aka.

G`aybarov oʻzining samimiy emasligini aytdi.

Shoir ranjidi, lekin u gapirishga oʻrganib qolgan odam edi,
zum oʻtmay xafalikni unutdi va o`zining hikoyasini boshladi:




— Bizning yurtimizda ham bitta jinni boʻlardi, G'aybarov aka. Onasi qari — uydan koʻchaga chiqolmaydi, otasi
qari — guzardan beri kelmaydi, bozor-o“chargayam jinnini
yuborishardi. Odamlar qiziq, G'aybarov aka, ming g`irromi
boʻlsin, ming kazzob boʻlsin, lekin jinni bilan yetim-yesirga
qolganda koʻp gʻirromlik qilishmaydi. Haligi jinni bozordan
tuppa-tuzuk xarid qilib kelardi. Keyin onasi qoʻliga ikkita
paqir berib, koʻchaning narigi boshiga suv opkelgani
yuborardi. Bir chaqirimlar bor deng, G“aybarov aka, jinni
shuncha yoʻldan ikki patir suvni koʻtarib keladi. Issiq, yoʻl
toshloq, buning ustiga jinni mudom oyoq yalang yuradi,
tovonini yer tishlaydi. Siz-u bizga o'xshagan odam har oʻn
qadamda bir marta dam oladi, lekin u damning nimaligini
bilmasdi. Paqir to'la suv, charchoq bilan ogʻriqdan mayishib, zoʻrgʻa yuradi, gandiraklab ketadi, lekin paqirlarni hech
yerga qo`ymaydi. Yelkasi uzilib ketmaganiga hayron qolasan. Endi oʻylasam, rostdan jinni boʻlgan ekan, bir chaqirimdan suv tashigan odamning paqirlarni yerga qoʻyib, aqalli
bir marta boʻlsayam dam olgani aqli yetmaganini qarang!

G'aybarov Shoir yana nimalarni gapirganini eslayolmaydi.
Shoir u paytlar boshqalarga yoqishni, tanilishni istardi, buning
ustiga, andakkina kayfi ham bor — koʻp gapirgan. G`'aybarovning eslab qolgani ikki chelak suvni koʻtarib, gandiraklabgandiraklab kelayotgan tentak boʻldi, xolos. So'ng u xayolidan
Shoirning oʻzini va uning tentagini quvlab chiqardi. Bir zum
oʻtmishga boqdi va ortda, yigirma yilcha ortda, qabristonni,
undan pastga qarab ketgan so'qmoqni va shu soʻ“qmoqning
etagidan ikkita chelak suv koʻtarib kelayotgan Murod amakini
koʻrdi. Murod amaki mozorboshiga yetib kelguncha rosa
qiynaldi, mayishdi, gandirakladi, lekin chelaklarni yerga
qoʻymadi, chelaklarni yerga qo`yish mumkinligi uning ham
xayoliga kelmadi.




Ammo Murod amakini jinni deyishga G'aybarovning tili
bormadi.

Murod amaki xotiralar tubidan tiniqib chiqqan, xotiraning oʻzi singari aziz, sof va sodda edi.

Shunda Gʻaybarov oʻziga bot va bot uqtirdi: sen unga
taqlid qilganingdan uyalma, do`stim, mayli, faxrlanmasliging mumkin, lekin hech uyalma!

Murod amakining oriyatmand odamlarga oʻxshab, oʻzi
toʻqigan tarixi yo“q. Uning tarixini boshqalar to`qigan. Biladigan va tushunadigan odamlar. Bu koʻp serqayg'u, lekin
egasi uchun betashvish bir tarix. Uni hamma biladi. Murod
amakining o`zidan boshqa hamma biladi.

Aytishlaricha, Murod amaki urushga borishni istamagan.
U azal-avval miltiq ovozini eshitsa, qoʻrqar ekan. Urushga
chaqirib kelishganda Murod amaki urushning o`zini oʻylamagan, bor-yoʻgʻi lashkar yig'adigan odamlarning yelkasiga
iligliq miltiqlardan qo`rqqanidan qochgan.

Biladigan odamlarning aytishlaricha, Murod amakini
tegirmon tagidan topib olishgan. Topmasliklari ham mumkin ekan, lekin Murod amaki bekingali joy axtarib, tegirmon tagida kalamushlar borligini hisobga olmagan. Chamasi, u kalamushlardan xuddi miltiqdan qoʻrqqanday, balki
undan ham ziyodroq qoʻrqqan. Bekinishga bekingan-u, lekin kalamushlarni koʻrgan zahoti dod solib, tegirmon tagidan otilib chiqqan. Biladigan odamlarning aytishlaricha,
Murod amaki urushgacha ham urushdan keyingidek sodda
ekan. Qochoqligini eslashning o'zidanoq uni ayyor boʻlgan,
deb aytish qiyin. Negaki, urushdan qochgan odam uchun
tegirmon tagidan ham bema'niroq boshpana boʻlishi
mumkinmi? Urush boshlanganda boshqa odamlar, birov
mardligidan, birov uyalganidan, lekin hamma birday tinch,




оғгйдспа вар- 80778 р. атова о"парап. Геки Мигғод атак;
ularga oʻxshagan dovyurak yoki uyatchan boʻlmagan, urushga
borishni istamay, tegirmonning parraklari ostiga yashiringan.

Galatepada Sotim pakana ham harbiydan qochgan. Uni
hech kim topolmagan. U rosa besh yil somonxona tagidan
qazilgan lahmda yashagan. Tashqariga faqat kechalari, el
uyquga ketgan mahali chiqarkan. Nihoyat, besh yil urushni
o`tkazib, Sotim pakana chohdan chiqib kelgan, oʻzini hukumatning qoʻliga eltib topshirgan, uch-toʻrt yil qamoqqa tushishni oʻylab borgan, lekin, urush tugab, odamlar bir muddat shafqatliroq bo`lib qolganmi, uni qamashga hech kim
hafsala qilmagan; qaytib kelib, tag'in kutgan, lekin birov
ortidan izlab kelmagan. Goʻyoki dunyo uni butkul unutib
yuborganday, go`yoki u — yo`q, o`lgan, birov koʻrganda
salom bermaydi, bergan salomi aliksiz qoladi.

Murod amakiga kelsak, agar aqli koʻtoh boʻlganida, uni
mutlaqo bezovta qilishmas edi. Ehtimol, u sal-pal qoʻrqoq
boʻlgandir, lekin aslo jinni bo`lmagan, binobarin, miltiqdan
ortiq darajada dahshatga tushmagan, tegirmonning tagiga
ham bekinmagan, uni askarlar quvlagani yoʻq, kalamushlar
ham qoʻrqitgan emas. Bularning barisi yolgʻon, biladigan
odamlar Murod amakining izni va ishtirokisiz to`qigan gaplar.

Rosti — Murod amakining koʻp qatori urushga borgani
va undan sanoqli tiriklarga qoʻshilib qaytgani.

Rosti — uning oʻzi haqida bir ogʻiz ham joʻyali gap aytolmagani. Bir ogʻiz jo'yali gap aytolmagan, lekin Galatepani
shuncha yil va yoʻllardan soʻng oʻzi topib, Kattaqo`rg“ondan
Ne'mat aravakashning uloviga tushib kelgani-chi?

Qarasam, Kattaqo'rg'ondan chiqar yoʻlda Murodboy
turibdi. Koʻrib to'xtadim, indamay aravaga mindi. Gap




soʻrasam, javob bermaydi. Enasi bechoraning qazosini
eshitgan boʻlsa, shundan koʻngli xufton ekan-da, deb
o`yladim. Aravada chayqalib, koʻzi ilinibdi. Galatepaga
kirar mahali ustiga chakmonimni yopdim. Keyin
odamlardan suyinchi oldim. Umidvor odam koʻp ekan,
koʻp suyinchi berishdi. Suyinchi uzatgan odamga
chakmonning barini koʻtarib, Murodni ko`rsataman, u
boyoqish gapdan bexabar, tinchgina uxlab yotibdi. Uylarining roʻparasiga kelib, turtib uyg'otdim, aravadan
tushdi, uyiga qarab noryurish qilib ketdi. Loʻkillab
yurganiga parvoyam qilmabman. Axir, shuncha vaqt oʻtdi,
shuncha qon toʻkildi, endi shuncha qirgʻindan keyin uyiga
omon qaytgan banda, yugurmasdan, loʻkillab ketganiga
balli. Boshqa odam boʻlsa, entikib oʻlardi!..

Ne'mat aravakash Murod am “zining lo“killab yurganiga
parvo qilmagan. Lekin tog'asi iwdan payqadi. U oriyatli
odam edi, jiyani Murodning lo“killab yurganini hech yoqtirmadi. Uni biror oy eski ogʻilning to'ridan qazilgan xandaqda
saqladi, chalop bilan koʻkpiyoz berib boqdi, tuzalib ketar,
lo“killamay boshqa odamlarga o`xshab soppa-sog`“ yurish qilar,
deb umidvor boʻldi. Lekin tog'aning umidlari puchga chiqdi.
Oydin bir tunda hovliga chiqarib sinashga yurgizib ko`rganida
Murod amaki avvalgiday lo“killashini qo`ymadi. Togʻa uni
qaytadan xandaqqa haydadi. Koʻngliga turfa oʻylar keldi,
jekin insof qildi, harna boʻlsa ham, tugʻishgan jiyani, begona
emas, xandaqni tekislab yuborgani koʻngli boʻlmadi...

Peshinda Galatepani aylanib yurib, Jalilning hovlisiga kirdim. Meni kutmagan ekanmi, ko`zlari bejo boʻlaverdi. Men eski og`ilga qarab boryapman-u, Jalil yonimda




ilonga oʻxshab eshiladi, bu bir nomahramroq joy, xotinning ashqoi-dashqollari qalashib yotibdi, deb aytadi. Men
kolxozning yoʻqolgan bir yashar novvosini izlab yuribman,
bu menga xotinini peshkash qiladi, koʻzimga biram yomon
koʻrindi, biram yomon koʻrindi!... Yo'limdan chetlatib,
ichkari kirdim. Qarasam, Murodboy bechorani xandaqqa
tiqib qoʻygan ekan. Zang`ar Jalil oyoqlarimga tirmashib
yig'ladi. Murodboyning oʻzidan gap soʻrasam, hech
indamaydi, moʻ`ltirab tog'asiga qaraydi. Bu yoqda Jalil
yig'layapti, endi Murodboyni boshimda koʻtarib yuraman, deydi. Yomon g`azabim qoʻ`zidi, oʻldirib-netib
qo`yishim ham hech gap emasdi, bir amallab oʻzimni
bosdim, Jalilning yelkasiga besh-oʻn qamchi tushirib, Murodboyni xandaqdan chiqarib oldim, ozodlikka qoʻyib
yubordim.

Raim oqsoqolning bu gaplari qirq oltinchi yilga tegishli.
Oʻshandan beri Murod amaki ozodlikda yashaydi. Uyi yoʻq
joyi yoʻq. Boshi ochiq — istagan tarafiga ketadi. Raim oqsoqol
moshinachi Rifqat abziyga aytib, ikki sidra kiyim-bosh qilib
berganida ham egniga ilmadi. Oʻzining urushdan kiyib
qaytgan eski shinelini afzalroq koʻrdi. Shinelini to toʻzib
qolgunicha kiydi, yamoqlari chirigach, ustidan yana yamoq
solib kiydi.

Uni ilgari qoʻshni qishloqli Ellikboy degan odamga
mengzab yurishardi. Ellikboy ham Murod amakiga oʻxshab
urushdan tirik qaytgan. Yuvosh, ishdan qochmaydigan odam.
Kolxozning hisobchiligini qiladi. Bo'sh qoldi deguncha,
eshakkinasini minib dashtga chiqadi, xas-xashak oʻradi, saksovulning qurib tushgan shoxlarini teradi, xullas, ro`zgʻorining tashvishi bilan ovora. Birov uni qon kechib urushgan,
deb hech oʻylamaydi. Beozor, moʻmin, keyin salgina




koʻngilchanligi bor, dashtda uchragan kimsaga koʻzasidan suv
tutadi, suvi boʻlmasa xurjunidan birorta tarrak qovuncha
chiqaradi. Odamlar uni choʻchitishni xush koʻrishadi. Ellikboy
juda qoʻrqoq, koʻchada yurib ketyaptimi, uyida oʻtiribdimi,
dashti biyobonda yuribdimi, ishqilib, «Tanka kelyapti!» deyilsa
bas, "boshini changallab, koʻzlari kosasidan chiqquday boʻlib
qochadi. To sillasi qurib, yerga yuztuban yiqilib qolgunicha
qochadi. Uning tankdan qoʻrqishini qayoqdan bilib olishgani
noma'lum. Ehtimol, oʻzi biror suhbatda aytganmi, yoki agar
bosinqirab chiqqan boʻlsa, xotini eshitib, keyin qoʻshnilarga
aytganmi... har qalay, noma'lum. Gʻalati odam, urushning tugab
ketganiga qancha boʻldi, u esa haligacha tankdan qo`rqadi.

G'ʻ“aybarov Murod amakini ergashtirib, bogʻ burchagidagi oʻchoq tarafga bordi. Ular kelishi bilan fonus yorugʻida
sabzi archayotgan odamlarning suhbati tindi. Kimdir surilib,
yonidan joy koʻrsatdi:

— Oʻtiring, domla.

G'aybarov o'tirdi. Nima qilarini bilmay, dasturxon chetida
yotgan pichoqlardan birini qoʻlga oldi, lekin Mahanboy izn
bermadi:

— Qo`ʻyaver, oʻzimiz eplaymiz.

Jim qolishdi. Murod amaki Gʻ“aybarovning yelka tarafidan
kelib, boya olgan pulini yoruqqa tutib qaradi, soʻng egasiga
qaytarib uzatdi:

— Bboʻlmaydi... Bisso“m ber!..

— Bir soʻmlikdan boshqa pulni olmaydi, — dedi Mahanboy, keyin gapining isboti uchun Murod amakiga oʻgirildi:
Bu uch soʻmlik ekan, amaki, katta pul, bir so“mlikdan uch
marta katta.

Murod amaki qoʻlidagi pulni tagʻin yoruqqa tutib qaradi, lekin kattaligiga ishonmadi.




— Bisso“m, — dedi u G'aybarovga. — Bisso“m ber!..

Mahanboy tizzaladi-yu shimining choʻntagidan bir
soʻmlik chiqardi:

— Mana, amaki, oling.

Murod amaki pulni oldi. Keyin haligi uch so“mlikni tag`in
G'aybarovga uzatdi.

— Muniyam kissaga soling, amaki, — dedi Mahanboy. —
Ertaga oʻzim maydalab beraman, siz menga uch so`mlik bitta
pulni berasiz, men sizga bir so`mlik uchta pul beraman,—
Mahanboy uchta barmogʻini koʻrsatdi: — Mana shuncha bir
soʻmlik, endi siz boring, amaki, damingizni oling. Mana
sizga bitta sabzi...

Murod amaki Mahanboy uzatgan sabzini qoʻyniga solib,
davradan nari ketdi.

— Bekor qildingiz, Mahan aka, — dedi yoshgina bir
yigitcha. — Sabziga tishi oʻtmaydi.

— O`ylamabman, maxsum, — deya iqror boʻldi Mahanboy.

— Murodboy qaridi, — dedi chekkada oʻtirgan Soli
qassob. — Uni sob qilgan yongʻoqfurushlar boʻldi. Qoʻrqqanidan hovuchlab uzatgan, endi qarabsanki, bitta sog` tishi
yoʻq. Qachonki qozon osilganda kelsa, unga bir parcha quyruq
beraman. Mundayroq goʻshtga tishi oʻtmaydi.

— Yaxshi qilasiz, qassob, — dedi Mahanboy.

— O`zimning ham bitta tishim yoʻq, — dedi Soli qassob.—
Lekin Ismatilla tish qilib berdi. Kechqurun, uxlar mahali
olib qoʻyaman, ertalab yana ogʻizga solaman.

— Murod amakining tishi bor, — dedi kimdir qorongʻida
turib. — Tish butkul boʻlmasa, burni iyagiga tushib ketardi.

— Bor-u, lekin bari chirigan, — dedi Mahanboy.

— Sen tishini ochib ko'rmagandirsan? — dedi Soli qassob.

— Siz koʻpyurishli odamsiz, qassob, — dedi Mahanboy.—
Murod amakigayam bitta shunday narsadan topib bersangiz
boʻlardi.




— Unga tishning keragi yoʻq, — dedi boyagi yigitcha.
Uni Gʻ“aybarov kelbatiga qarab, mulla Doniyorning kenja
oʻgʻli, deb taxmin qildi. — Kuni oz qolgan. Tishi sogʻ
odamlardan ozi qolyapti-yu...

— Sen koʻp mahmadana bo`lma, — deb jerkidi Mahanboy. — Harna boʻlsayam, kuni bitmagan odamga tish kerak.

— Men unga o'lim tilamadim-ku? — dedi mulla Doniyorning kenjasi.

— Men seni bilaman, sen zang'ar, otang oʻlgandayam
parvo qilmagansan, — dedi Mahanboy.

Mulla Doniyorning kenjasi oʻ“qraydi, lekin indamadi.

— Men shahardan bir surishtirib koʻray, — dedi Soli
qassob. — Balki, Murodboygayam tish opkelarman. Lekin
koʻp izlash kerak shekilli.

— O`zini oboring, doʻxtirlar koʻrib, mos tushadiganini yasab
beradi, — dedi Mahanboy, keyin mulla Doniyorning kenjasiga
yuzlandi: — Sen ham Murod amakidan or qilasan, nomard.

— Muning gapga nima daxli bor? — deb hayron boʻldi
mulla Doniyorning kenjasi.

— Hammang or qilasan, — dedi Mahanboy. — Mana,
qassob unga achinganday boʻlyapti. Qozonboshiga aylanib
kelganida quyruq berarmish. Lekin hamma gapi yolg'on.
Toʻy-poʻyda bergan boʻlsa bordir, to`yning yemishi hammaniki, lekin qassob uni atay uyiga chaqirib, bitta oʻziga
deb bir kilo goʻsht qaynatarmidi? Oʻlganda qaynatmas!..—
Mahanboy Soli qassobga xo`ʻrozlanib qarab qoʻydi. Qassob
miq etmay oʻtirardi. — Murod amakining tishi tugul, jagʻi
uzilib tushsa, achinmas! — U battar avj qildi. — Shaharga
ergashtirib borgani uyaladi. Murod amakining usti juldur,
keyin loʻkillab yuradi... Uyaladi, qassob uyaladi!..

— Men uyalsam, sen oʻzing obor! — deya zarda qildi
Soli qassob.




— Oboraman! — dedi Mahanboy. — Ma'raka oʻtsin,
oʻzim oboraman.

— Sen moshin haydaysan, senga osonroq, — deb qoʻydi
Soli qassob.

— Oʻ`gʻlimning otiniyam Murod qoʻyaman! — dedi Mahanboy. — Hammang or qilasan, oʻttiz yildirki, necha oʻgʻil bola
tugʻilsa, ichida Murod degani yoʻq. Mazax qilib, hammang
bir so`mdan berasan. Keyin undan Toʻraboy aldab oladi.

Hech kim indamadi. Ovozni baland qoʻyish oʻng`aysiz
edi. Birovning ma'rakasi. Hazil gap emas, kimsan Raim oqsosolning ma'rakasi... Galatepani ellik yil og'ziga qaratgan
odam, azasida nizo qilib oʻtirish yaxshimas. Mahanboyniki
kechirimli, qarindoshligi bor, keyin marhumning toʻngʻichi
bilan oshnachilik qiladi. Qolaversa, uning bir xil gaplari rost:
Soli qassob hech qachon Murod amakini yetaklab, shahardagi
tish doʻxtiriga bormaydi, Murod amaki tirik ekan, birorta
galatepalik oʻgʻlini uning oti bilan atamaydi — irim qiladi.

— Toʻ`raboyning ikki dunyosiyam kuyib ketgan, — dedi
Soli qassob.

— Orqasidan sasimang, qassob, — deb tag`in qoʻrs gapirdi Mahanboy. — Oʻzini koʻrganda pastqamga tashlab
ketasiz-u, bu yerda gardankashlik qilasiz!..

Yana jim qolishdi. G'aybarov oʻzining ortiqcha ekanini
sezdi: u kelguncha odamlar oʻzlarining gapini gapirib oʻtirishgan edi, endi... Insof bilan aytganda, Raim oqsoqolning
oʻlimi ular uchun katta yoʻqotish ham emas. Nari borsa,
uning raisligini, qilgan bir-ikki xayrliroq ishini eslashadi, keyin
ma'rakasi qanday o`tganini eslashadi: falonchi qazo qilganida
falon joydan falonchilar keldi...

— Kosonga odam ketganmidi? — deb soʻradi Soli qassob.

— Mening xabarim boʻlmadi Soli aka, — dedi G`'aybarov.— Kosondayam, Qarshidayam oshnalari koʻp edi.




— Rahmatli oshnachilikni joyiga qoʻyardi, — dedi Soli qassob
sal turib. — Keyin o`zi firib yeguvchi edi. Hammasini bilmayman,
lekin bitta Mahammat degan samarqandlik oshnasi bo`lardi. Qarz
soʻrab keldi. Oqsoqol gapini sindirmadi, ko'zimning oldida
soʻraganicha sanab berdi, keyin oqsoqolni qamashganida shu
Mahammat aqalli hol soʻrab Galatepaga kelmadi.

— Balki turmaga borgandir, qaydan bilasiz? — dedi
Mahanboy.

— Turmagayam bormagan, men oqsoqoldan soʻraganman,
oʻzi oshna tutinganiga afsuslanib yurardi.

— Pulini qaytarib olgandir? — deb soʻradi mujla Doniyorning kenjasi.

— Gʻalchasan-da, bolam, — dedi Soli qassob. — Oqsoqol puliga achingani yoʻq, qadriga kuydi. Pul deganing
nima, qoʻlning kiri-da! Xuddi tariqning donasiday, barmoqlaring orasidan shuvillab toʻkiladi-ketadi!.. Oqsoqol rahmatli,
oshnasi Mahammatning loaqal bir piyola choy ichgani
kelmaganiga achinardi. Lekin u kelmadi, nomard!..

— Oqsoqol egarda mahali tillani koʻp qilishi kerak edi,—
dedi mulla Doniyorning kenjasi. — Ana, Nazar maxsumning
«hukumat» oʻgʻli Sanaqul, puldan pora bersang, ketimni
artamanmi, deb dastasi bilan yuzingga otarmish, qizilidan
olarkan, keyin yaxlit g'isht qilib quyarmish...

— Tek oʻtir-ey, jinqarcha, mullaning bolasi!.. — deya
o'dag'ayladi Mahanboy. — Odam mengzashniyam eplashi
kerak-da! Nima, senga oqsoqol attormidiki, mol-dunyo yigʻsa!..
E, oʻzi bizlardan bu dunyoda nima qolardi, tashib ketarmidik.
Ikki-uchta koʻngil yetar joʻrang boʻlib, ovuntirib tursa-yu oʻlar
soating kelganini sezmay qolsang, shu kerak-da oʻzi!..

Gʻaybarov ajablandi, Mahanboyning tajang yuziga
sinchiklabroq tikildi. Ichida uning gaplarini takrorladi,
battar hazin tortdi.




— Oqsoqol qo`lidan kelganini qildi, — dedi Soli qassob.—
Toshpoʻlat domlani o`qitdi, Zokirboy doʻxtir boʻldi. Qolganlariyam, xudoga shukur, yurtning orti emas, manzili, tutgan
iskanasi but, oqsoqol koʻngli toʻlib ketdi...

G'aybarov boshini quyi egdi. Bu gap unga atalgan edi.
Uni yupatishmoqchi, dalda berishmoqchi.

— Rahmatli biror nima qoldirgan chiqar, — deb tusmolladi mulla Doniyorning kenjasi. — Aqli bor odamning
hammasi ham ozmuncha yig'inadi, bola-chaqani oʻylaydi.

— Obbo, enagʻar-ey!.. — deb boshini sarakladi Mahanboy. — Otang rahmatli aqlli edi, lekin sening aqling
kissangga tushgan koʻrinadi.

— Rost-da, — dedi mulla Doniyorning kenjasi Mahanboyning gaplariga parvo qilmay. — Oqsoqol shuncha
yil davr surdi, qoʻlida pul tutgan, mol tutgan...Yomon
kunga deb asragani ham bordir? Yo`-o'q, bir nima
qoldirgan.

— Vasiyat qoldiribdi, — dedi G'aybarov sal oʻngʻaysizlanib.

— Ana, aytmovdimmi!.. — deya quvonib soʻzladi mulla
Doniyorning kenjasi. ;

Qoʻrdagi odamlar G'aybarovga qarashdi.

— Vasiyat qoldiribdi, — deya takrorladi G'`aybarov.—
Lekin men hali oʻqib koʻrmadim.

— Tilla-pilla ko“mgan joyini aytgan bo`lsa kerak, — deb
yana taxmin qildi mulla Doniyorning kenja o'g'li. — Uni
ochiq sarflab bo`lmasa...

— Jim tur, bari bir u tilla seniki emas, — deb Mahanboy
uning biqiniga turtdi.

— Rostdan oʻ“qimadim, — dedi G'aybarov. — Hali menga
ko'rsatishmadi.

U negadir aybsinib, qimtinib gapirdi. Avval ham ishoninGiramay turgan odamlarning battar shubhasi ortdi. O`zi ham




bir zum gumonga bordi: rostdan ham, otam sezdirmay
yig'ingan boʻ`lsa-ya!..

Ishonmadi, lekin koʻngilning chetida gumon qolaverdi.

Qoʻrda oʻtirganlar boshqa gap soʻrashmadi. Ular Gʻ“aybarovdan, qo`rga qoʻqqisdan kelib qo`shilgan, turishturmushiga shahar nuqsi urgan odamdan salgina iymanishar,
lekin uni begona sanamas edilar.

G'aybarov shunisiga shukrona aytdi.

4. QIZIL OLMALAR

G'aybarov chetroqdagi tol savat ustiga oʻtirgan edi, Anzirat kampir, alami oshgan, uning yoniga yigʻlab keldi. Chamasi, kampir G'aybarovni oʻziga yaqin xayol qildi. Goʻyoki
ular ikkisi ham bu yerda begona, ikkisini ham chetga surishdi, ayirishdi, mana endi ular ikkisi odamlardan narida, hech
narsaga aralashmay turishibdi.

G'aybarov kampirning koʻz yoshiga dosh berolmaslikdan
qo'rqdi.

— Ichkariga kiring, ena, — dedi. — Kutib qolishadi.

— Menga kim ham mahtal boʻlardi, bolam, mening birovga keragim bormidi...

Kampir shunday dedi-yu, lekin ichida, bari bir buyam
begona, deb o`yladi. Xo`rligi oshdi. Raim oqsoqolning qilgan nomardligini esladi. Bu oʻy koʻp eski edi, uni Anzirat
kampir salkam qiriq yildan beri oʻylardi; endi juda oʻtmaslashib qolgan, ortiq jonni qiynamas edi. Lekin koʻhna o`ylar
endi hech asqotmaydi, ular hozir, Raim oqsoqol zax yerda
yotgan mahal, juda yomon tuyildi: qoʻy, Anzirat qargʻanma, yaxshimi, yomonmi, ishqilib, imonini bersin, rahmatli
tinmagan odam edi, endi u yoqda tinim topsin...




Anzirat kampirning ketmoqchi emasligini koʻrib, G'aybarov oʻrnidan turdi, savat ustidagi sholchani toʻgʻrilab, kampirni oʻtqazdi:

— Ozgina dam oling, ena.

— Senga gapim bor, Toshpoʻlatjon, — dedi Anzirat
kampir. — Esingda bo`lsin, ammang — sening dushmaning!..

G'aybarov Ammaning dushmanligini hech tasavvur qilolmadi. Amma qari edi, qarib-churigan bir kampir, Anzirat
kampirdan ham kampirroq.

— Iloyim, uyi kuysin, — deb qargʻ“andi Anzirat kampir.

...bu gapniyam otamdan meros olgan.

Faqat bu gap Anzirat kampirning og'zidan qarg`ish boʻlib
chiqadi. Raim oqsoqol aytganda so“kishday chiqardi. Keyin Raim
oqsoqol ayollarni so“'kmagan, or qilgan — ayolning o`zi nimayu yana uni soʻksang... Erkaklarni, uying kuygur, deb soʻkardi.
Unda odmiroq soʻ`kishlarda tilga olinadigan mavhum xattiharakatlar-u shallaqilikdan asar ham yo`q, so“kayotgan odamning
erkakligi va nafratning aniq miqdori sezilardi: uying kuysin.

...uyning surati, qimmati, yongʻin, hisobga chaqiladigan
zarar, xullas — manzara.

— Ammangning uyi kuysin, — deya tagʻin qargʻandi Anzirat kampir.— Tuxumi qurisin, ammasi boʻla turib shu gapni
aytibdi. Jonchiqar chogʻida rahmatlining boshida oʻtirgan ekan.

— Bekor gap, — dedi G'aybarov. — Amma emas, Naim
amaki oʻtirgan. Zokir aytdi.

G`aybarov kecha ukasidan hammasini soʻradi: bemorning
boshida kim oʻtirgan-u kimlar hol soʻrab kelgan... Angladiki, otasining kasaliga hech kim parvo qilmagan. Nari borsa —
tumov, oʻz-oʻzidan oʻtib ketadi, deb o`ylashgan. Raim
oqsoqol oʻz yaqinlari uchun juda haybatli odam edi: neki
nizo boʻlsa, uning oʻzi yechadi, maslahat oshlarining to`ri
ham uniki, go`yoki qarindoshlar hammasi murid-u Raim




oqsoqol — pir, koʻzlari tiyrak, boshi baland, naq osmonga
tutashib ketgan! Ehtimol, qarindoshlar Raim oqsoqolning
o`lmogʻi mumkin ekaniga ishonmagandir ham?

Uning boshida birgina Naim oʻtirdi, Naim, Salimboy
bilan Mayramning yolgʻiz oʻgʻli, Raim oqsoqolning yolgʻiz
jiyani. Besh kun tugal yonidan jilmadi.

Raim oqsoqol Naimni uncha yoqtirmasdi. Boshi yostiqqa
tekkach, qarindoshlardan birgina Naimni chaqirib olganida
hamma ajablandi. Axir Raim oqsoqol uni qancha yozg'irib
gapirgan, bo'shang odam, deb aytgan, og`ziga kesak qalasang
uvogʻi turmaydi, muning ustiga qoʻli egri, yelkasi ivibroq terlamas!..

Naim togʻasidan iymanardi, lekin yomon koʻrmasdi, uning
gaplarini jim turib eshitardi. «Seni yoʻrgagingda urib ketgan,
Naimboy, oʻlgandayam biring ikki boʻlmaydi».

Naimga alam qiladi, birini ikki qilishni o`ylaydi. Tog`asiga
qasd qilib, o'zini unga koʻrsatib qo`ymoqchi boʻlib, Lekin
hech ilojini topolmaydi.

Naimning chirangani Raim oqsoqolning zavqini keltiradi, yotib qolguncha kuladi: «Yasha, jiyan, yasha, Naimboy!
Senga shuncha pul berdim, mol berdim, qani ular? Endi
meni hisobga qoʻshma, meni qoʻy, mayli, ulusning ushoq
molini boq, taksasini o`zim qoʻyaman, qoʻy boshiga bir
so'mdan, echki boshiga — ellik tiyin, mingta qo`y boqsang,
ming soʻm pul topasan!..»

Keyin oʻzi bosh boʻlib ulusning podachiligini Naimga
olib beradi.

Bular Raim oqsoqolga bir ermak edi — u Naimning
xashaki g`azabini koʻrib huzur qilardi. Axiyri, Naim chidayolmadi, bir gal taqdiri tavakkal qilib ham koʻrdi, uyatni
boʻyniga oldi-yu, oʻzini xudoga topshirdi. Bahor mahali
edi, ertalabki tuman ichidan bir gala boʻri chiqib, suruvga
oraladi, yarmini ayirib olib, bilganini qildi. Choʻ“ponning




oʻzi yoʻq, itlarining ham shashti sust, nomiga bir-ikki akillab,
ortiga qaytib ketishdi. Soʻng tuman tarqab, kun yoyilib ketgan
mahali xabar yetdi-yu, Galatepaning mardumi qirma-qir,
soyma-soy yurib, qoʻylarning oʻligini terdi. Boʻgʻizlangan,
quyrugʻi shart yulingan, qorni yorilgan... hali jon saqlab
turganlari... hammayoq qon, qiron. Odamlar qoʻllarida pichoq,
hali oʻlmay xirillab yotgan qoʻylarning boʻgʻziga tigʻ tegizib,
halollab qolishdi. Cho“ponning oʻzini koʻrgan kishi boʻlmadi.

Boʻrilarni ham hech kim koʻrmadi. Ular allaqachon ketib
ulgurgan edi. Rosa afsus qilishdi: «Bu nokas Naim vaqtida
xabar bersa, balki alamiga ikki-uchtasini otib olarmidik!..»

Naim ikki kungacha koʻrinish bermadi. Uchinchi kuni
choshgohda kelib avvaliga tog'asining uyiga qo`ndi:
«Qoʻrqdim, togʻa, shuncha kasofatdan keyin odamlar uradimi,
deb qoʻrqdim... Kelsam achchiq ustida o`ldirib qoʻyishardi...»

Raim oqsoqol uni to`rga oʻtqazdi, atay osh damlatdi,
keyin, Naimning qorni toʻygach, sekin soʻradi: «Oʻzingiz
nechtasiga boʻrilik qildingiz, Naimboy?» Naim togʻasiga
zorlanib qaradi: «Bor-yoʻgʻi ellikta, togʻa». «Payshanbaning
bozoriga obordingizmi?» «Payshanbaga, togʻa, Jomning bozori yaqin, keyin u yerda o`zimizning jalloblar oldi-sotdi
qiladi». Raim oqsoqol kuldi: «Oʻsha gap — gap, jiyan, sening
peshonang terlamaydi, jiyan, meni aytdi, deysan, balki, hozir
kissang toʻla puldir, lekin biring ikki boʻlmaydi, seni
yo'ʻrgagingda urib ketgan...»

Galatepaning odami hamma gapni sezdi. Bir xili, endi
Naim boyib ketadi, deb oʻyladi. Ammo Raim oqsoqolning
aytgani keldi — oʻgʻirlangan qoʻylarning puli Naimga yuqmadi. Xayriyatki, boʻri bahona, undan birov tovon soʻramadi.
Kambagʻal odam, qoʻli egri-ku, biroq bola-chaqasi ko`p —
rahm qilishdi. Qolaversa, bu yoqda Raim oqsoqolning koʻzi
tirik, og`rinadimi, degan xayolga bordilar.




Bu turfa hangomalarning sanogʻi yoʻq. Go`yo Raim
oqsoqol umr boʻyi Naimning ustidan kulib oʻtganday.
Qizigʻi shuki, keyin u oʻlar soatida birgina Naimni huzuriga
chaqirtirdi.

Kecha Zokir aytdi: Naim amaki g'“addorroq-ku, lekin
otamdan hayiqardi, doim undan uyalib iloji bo`lsa chetlabroq oʻtardi, keyin otamning oʻzi chaqirib oldi, endi, aka,
ochigʻini aytganda, otam bilan ikkovi birov-biroviga hammadan koʻra yaqin-da, otam rahmatli, mundan boshqa kimim bor, deb oʻylaganmi?

Raim oqsoqol yolgʻiz jiyanidan kechirim so`rab chaqirgan
edi — buni G'aybarov endi tushundi.

U hushini yigʻib Anzirat kampirga qaradi: ezilgan, nochorgina tol savat ustida bir burda boʻlib oʻtiribdi — rahming keladi!

— Otangni oʻlaridan oldin g'arg'ara tortdi, deb aytibdi...

— Kim aytibdi? — deb talmovsiradi G'aybarov. — Shu
gaplarni qo`ying, ena. Naim amaki munday demaydi.

— Naimning dardini olsin, Naim tillo-ku, tillo!.. — dedi
Anzirat kampir. — Ammasi aytibdi! Aza tugamay turib, bu
megajin gap sotadi!..

Nihoyat, G'aybarov angladiki, Amma, marhumning
gunohi ko`p edi, shu sabab, qiynalib jon berdi, demoqchi
boʻlgan.

Axir u ammasi edi-ku? Balki, bu gapni Anzirat kampirning oʻzi toʻqigan chiqar?

G'aybarovning onasi Ammani yaxshi koʻrardi. Necha bor
uni Raim oqsoqolga maqtab, dakki ham eshitgan. Goʻyoki
qari qiz haqida gapirganday boʻlardi. Onaning hikoyalaridagi
Amma — Amma emas, uning peshonasini kesgan taramtaram ajinlar ham yoʻq, osilib tushgan halqumi ham yoʻq,
goʻyoki Amma baxti munis bir juvon-ku, undan hamdardlikni
ayashning oʻzi gunoh.




Ammaning kichkina qizil qutisi boʻlardi. Toshpoʻlatning
tishi ogʻrib qolganida onasi qoʻlidan yetaklab, Ammaning uyiga
olib borardi. Amma juda kuyunchak edi, bolaning shishgan
lunjini koʻrib, oʻzini qoʻygani joy topolmasdi: «Voy, boyoqish,
sen shoʻrlikning bolaginasi, sening shugina boshingga shunchalar
azobmi? Senga kelgan dard menga ursa nima qilardi?!»

Keyin Amma yig'lab oladi.

Keyin, koʻz yoshlari qurib, mijjadan artilgach, poygakda
yotgan supurgidan choʻp sindirib, uchiga paxta oʻ“raydi, paxta
ustidan atir tegizadi-yu, choʻpni ogʻrigan tishning kavagiga
tiqadi.

...0gʻzing toʻla so`lak, atirning achchiq ta'mi. Miyadagi
ogʻriq soʻlakka qoʻshilib, mis dastsho“ga oqib tushadi, lunjing
karaxtlanadi. "

Uning onasi o`zi atir saqlamasdi. Sababini G'aybarov
keyinroq bir gal uylariga qaytib, soqolini qirtishlab, yuziga
atir surkaganida tushundi.

Raim oqsoqol toʻrda, qoʻshqavat koʻrpacha ustida kitob
koʻrib oʻtirardi. Oʻgʻli soqoliga sovun surkashi bilan kitobini
yopdi, ustaraning yurishiga qarab oʻtirdi. Chamasi, oʻzini
oʻyladi, qarshisida soqol qirtishlayotgan odamni oʻzi bino
qilganini o`yladi... Bir zamon bola edi, mana, bugun kelib,
soqolini qirtishlayapti, endi, nasib etsa, buyam oʻzidan zurriyot qoldiradi...

Raim oqsoqol suyindi. Goʻyoki dunyoda mangu yashaydigandek!..

Keyin, o'gʻli purkagichdan yuziga pish-pish atir sepgan mahali, otaning afti burishdi: «Ammangga oʻxshaysan, bolam!..»
Amma juda ko`hna edi. Amma endi atir surkamaydi.

G'aybarov rahmdilroq bo`lishga urinardi: balki Amma,
uning qari ammasi, qutidagi atirni faqat bolaga atab, uning
ogʻriq tishlariga atab saqlagandir?




G`aybarov atirning mohiyatini kechikibroq angladi. Atir —
Ammaning yoshligi edi. Endi atir ham, Ammaning yoshligi
ham, uzoqda, eski zamonlarda qolib ketgan. Atir ko`p quyilgan, misoli daryoday boʻlib, lekin Amma... Ammam bari bir
qariyvergan. Faqat odatni tark etmogʻi qiyin. Amma Raim
oqsoqoldan qoʻrqardi. Shu sabab, atirni faqat kechalari
separdi, tanidan anvoyi hidlar ufurib, xoʻrlik bilan, ko`z
yoshlariga belanib yotardi!

Eh, bevafo dunyo!

Ogʻriq tish kavagiga paxta tiqilgach, Amma qutini qayta
ochardi, unga atir shishasini bekitib, bittagina qizil naqsh
olma olib, bolaga uzatardi.

Bu tartib hech qachon oʻzgarmagan. Amma avval
ogʻrigan tishni muolaja qiladi, keyin albatta olma uzatadi,
olmadan ham atir hidi keladi. Toshpoʻlat atir hidi urgan
olmalarni yaxshi koʻrardi. Bu mehr shunchalar zoʻr ediki,
Ammaning atir hidi keladigan olmalari oldida boshqa olmalarning, olmalar tugul, butkul dunyoning ham tusi
qochardi.

Shunday zo`r ediki, u so`'loqmonday o'smir boʻlib, chirigan tishlari yoʻqolib, oʻrnida yangilari o`sib chiqqanida
ham Ammaning qutisidagi qizil olmalarni o`ylaganda, lunjini
changallab, onasini aldashga majbur boʻlardi: «Tishim, ena,
tishim!..»

Va shu paytda tishidan boshqa hamma a'zolari qaqshab
og'rirdi!

Ko`z oldida Ammaning kichkina qutisi: ichida olmalar,
bitta, o`nta, mingta — juda koʻp! Hech qachon tugamaydi!
Quti emas, naq qaynar xumcha!..

Bechora ona ahmoq oʻgʻlini yetaklab, tag'in yo`lga tushardi.

Ular kelgach, Ammaning kulbasidagi qutining ogʻzi ochiladi... paxta, atir... ogʻizdan oqqan soʻlak...




Atirning achchiq ta'mi oralagan qizil olmalarning shirador eti...

Va Ammaning sokin, sal makrli ovozi: «Voy, boyoqish,
voy, sen shoʻ`rlikning bolasi, sening shugina boshingga shunchalar sitammi?!»

... yaxshi edi, bari bir yaxshi edi!

G'aybarov entikdi, titrab ketdi. Qarshisida yana Anzirat
kampirni — Ammaning shirin olmalarini yemagan, tishi
ham og'rimagan Anzirat kampirni koʻrdi. Anzirat kampir
darg'azab edi. Unga Ammaning muolajasi ham, atiri ham,
qutidan chiqarib hadya etadigan olmalari ham — hech narsasi
kerak emas! Uningcha, Amma — g'ar, tamom-vassalom!
Anzirat kampir istaydiki, yo`q, istash ham gapmi, imonini
kafil qoʻyadiki, Raim oqsoqol hech g`arg`ara torimagan,
oson jon bergan. Amma bekorlarni aytibdi. Raim oqsoqolning gunohi koʻp emasdi. Uning birgina gunohi bor — AnZiratni qo`ygani. Lekin unisini Anzirat allaqachon kechirgan, tepada xudo turibdi — gunohini kechirgan.

— Siz parvo qilmang, ena, — dedi G“aybarov. — Otamning boshida Amma oʻtirmagan, Naim jiyani bor ekan. Zokiringiz doʻxtir odam, oʻzi aytdi, otam bir uxlaganicha qaytib
uygʻonmabdi...

Anzirat kampirning koʻzlari katta-katta ochildi. U Gʻaybarovning ovozi sokinligidan hayratga tushdi. Gʻaybarov o`zini
aybli sezdi: marhumning oʻgʻli bunday gapirmasligi kerak edi.

— Vasiyatda meni tilga olmabdimi, bolam?.. — deb
soʻradi Anzirat kampir. — Vasiyat qoldirgan emish...

G'aybarovning jahli chiqdi. Vasiyat borligini hamma biladi, faqat u bilmaydi, u hatto ko`rgani ham yo`q.

— Bilmadim, ena, — dedi u o`zini bosib. — Otam bizga
nimaniyam vasiyat qilardi, mol-dunyosi boʻlmasa... Borini
baham koʻramiz-da...




— Men senga mol dedimmi, bolam?.. — dedi Anzirat kampir og`rinib. — Bor molini borida o`zlari boʻlib olgan, kimningki
qornini to`ydirgan bo`lsa, bugun kelib, ortidan sasiydi... Ayt,
bolam, ne qasdi borki, ammang muncha sasiydi?...

...Sasiydi?

Kamkpirni shu bir soʻzi uchun gumrohlikda ayblamoqchi
boʻldi. Lekin kampir gumroh emasdi, bor-yoʻgʻi sodda, aytgan
soʻziga oʻxshash sodda. G'aybarov oʻyladiki, aslida hech narsa o'zgarmabdi, oʻzligicha qolibdi. Unga ulugʻ koʻringan
qayg`u boshqalarning, hatto bir zamonlar otasiga xotinlik qilgan ayolning ko`nglida ham uzoq yasholmaydi. Anchayin
choʻzilmogʻi ehtimol. Birov sal erta, birov sal kechroq, lekin
har kim tagʻin oʻz holiga qaytadi. Oʻyladiki, Anzirat kampir
hozir oʻz holiga qaytdi. Ehtimol, u oʻzini bir zum ham
yoʻqotmagan, bevalik tufayli chekkan hasratini daqiqa sayin
eslab turgandir? Ammaga tutgan keki ham faqat oʻzi vajhidan
boʻlsa-chi? Axir u Raim oqsoqolning xotini edi! Kek ham,
boshqasi ham uning oʻzi tufayli, hozir Anzirat kampir dunyoda
eng osiy sanagan odamning (yaxshi odam uni qoʻyib,
boshqaga uylanarmidi?) gunohsiz boʻlganini oʻziga — yana
tag'in oʻziga isbot qilmoqchi.

G'aybarov xomush tortdi. Biz kichkina odamlarmiz, deb
o`yladi, bizning qaygʻ“umiz misoli qizamiqqa oʻxshaydi —
salga yuqadi, salgina ogʻritadi, sal oʻtib qoʻyib yuboradi...

— Ena, — dedi u tuyqusdan, — otam bilan keyin hech
gaplashganmisiz?

Anzirat kampir savoldan ajablanmadi, hatto G“aybarovga andak rag`bat bilan qaradi. Umri boʻyi unga hech kim bu
xil savol bermagan edi, bu esa, mana, soʻrayapti... Kampirning mehri iydi. Savolning muhimligini, nainki muhimligi,
muqaddasligini tuydi.

Mo`min ayol edi Anzirat kampir!




— Gaplashganimiz yoʻq, — dedi sekin. — Koʻrishardik, lekin
gaplashganimiz yoʻq. Salom bergani tilim aylanmasdi, bolam...

G'aybarovning kampirga rahmi keldi. Bu bechora biror
qirq yil, rosa qirq yil sabr qilgan, deb oʻyladi. U oʻzi nimani
kutgan? Oʻ`limnimi? Qani edi bizni ham shunday kutishsa!
Yo`q, bizga faqat daqiqalar nasib qilgan, xolos. Bizni soyasalqin bogʻlarda, koʻchalardagi soat osigʻliq ustunlar ostida,
sergʻ“alva bekatlarda kutishadi, xolos...

Galatepada Anzirat haqida gap ketguday boʻlsa, uning
onasi Oyshani muqarrar tilga olishadi. Anzirat Raim oqsoqoldan taloq olgani uchungina unga xaridor chiqmagan, deb
aytish ayni gumrohlik. Raim oqsoqolni oʻylashgani rost, lekin
oʻziga ishonganroq odamlar chiqib, sovchi qo`ysa ham hech
gap emasdi. Hamma gap Anziratning oʻzida. Unga ishonishmagan, qayta er qilmaydi, deb o`ylashgan. Ular butun
zot-zurriyoti bilan shunday — otasi oʻlganida onasi Oysha,
ming yillik udumni oyoq osti qilib to qabristongacha borgan. Janoza oʻqigan mulla qoʻy, qizim, deb aytgan, sen bu
niyatingni qoʻy, hali yosh boshing bor, mundayin savdoni
boʻyningga olma, ogʻirlik qiladi.

Haligacha alhazar aralash eslashadi: o`shanda Oysha marhum
erining etigini kiydi, toʻnini kiydi, erkak tus boʻldi, so`ng qoʻliga
qaychi olib, taqimiga urgan sochlarini qirqib tashladi-yu, erining
jasadi solingan tobutning chetiga yelka tutdi. Tobut — talash,
tobutkashlar har o`n qadamda almashadi, lekin Oysha oʻzi tutgan
chekkani birovga bermadi, toshloq yoʻllarda qoqilib-surinib,
erining raso toniga oʻralashib, uning oʻligini qabrga eltdi.

Uni botinmasa kerak, nari borsa, mozor oldidan qaytar,
deb oʻylashdi, lekin Oysha qaytishni o“ylamadi, qabristonga
ayol boshi bilan kirib bordi va shu ondan boshlab erkak
hisobiga oʻtdi — endi qaytib er qilolmaydi.




Hamma unga yoʻl boʻshatdi.

Go`r boshida qur'on tushirar mahali Oysha eng oldinda,
eshon-u mullalarning yonida, yuzini ochib oʻtirdi.

Keyin Oysha oʻ`la-oʻlgunicha erkak hisobida yurdi. Erkakning ishini qildi: oʻtin yordi, mol boqdi, yer chopdi. Unga
birov ayol deb qaragani jur'at qilolmadi.

Anziratni oʻsha qo`rs, shafqatsiz xotin — Oysha tuqqan.
Anzirat ham Raim oqsoqoldan yigirma beshida ajralib,
boshqa er tutmagan.

Kim bilsin, balki chekkan azoblaridan onasi Oyshaga
oʻxshab lazzat tuyganmi?..

5. UCH KUN AVVAL

Choshgoh mahali G`'aybarov bozorga kirib, dalada
qolgan sheriklari uchun qora kishmish xarid qildi. Bozorda
uzum deganning turi koʻp edi: husayni, shivilg'oni, muskat,
doroyi... Lekin u qora kishmishni tanladi. Tatib yoki savdolashib oʻtirmadi. Xira yiltirayotgan qora uzum donalari
qishloqni, ishkom qilinmasdan, shundoqqina pushtalar ustida yoyilib yotadigan uzumzorlarni eslatdi. Bolalikda ukalari bilan qora kishmishdan bosh-bosh uzib, muzdek quduq
suviga tashlab qoʻyishardi, keyin ogʻziga tushgan danaksiz
uzum donalari tish tegishi bilan karsillab yoriladi...

Unga qora kishmish solingan savat ortida turgan uzumfurushning oʻzi ham ma'qul tushdi: egnida oq joma, qoʻlida oq
doka, dam-badam tosh-u tarozisini artadi, xaridor tatib koʻrsin
deb, atay, bir parcha mato ustiga katta bosh toza yuvilgan uzum
qoʻygan. Xullas, u Gʻaybarovga oʻta shinavanda odam koʻrindi.
Uzumidan ikki kilosini taroziga qo`yib, G'aybarovning qoʻlidagi
yelim xaltaga boshma-bosh avaylab soldi, soʻng tarozi pallasiga
yopishgan hoʻl bargni puflab, doka bilan yaxshilab artdi.




— Tozalikka nima yetsin, uka, — dedi muloyim jilmayib.

— Ha, endi... — deya G“aybarov ham iljaydi. — Kilosi
bir yarimdan, jami uch soʻm, endi qaytimini bersangiz, aka...

— Qanaqa qaytimni? — dabdurustdan ajablandi uzumfurush. — Siz hali pulini bermadingiz.

— Yoʻgʻ-e, — dedi G“aybarov xijolat chekib. Qizaribboʻzarib, choʻntaklarini kavlay boshladi. — Besh so“m uzatganday boʻluvdim-ku?

— Hali pulingizni olmadim, uka, — dedi uzumfurush.

Rasta yoniga kelgan bir-ikki xaridor ularning gapiga
qiziqsinganday boʻldi. Gʻaybarov oʻngʻaysizlandi, choʻntagida bor pulini chiqardi.

— Besh soʻm bergan ekanman, — dedi u. — Mana, bitta
oʻntalik bilan bitta uchtalik qolibdi... Jami oʻn sakkiz so`m
pulim bor edi. Yoʻgʻ-e, aka, shungayam odam yanglishadimi,
axir, narxini so“raboq pulini berdim-ku?..

Uzumfurush ham choʻntagidan pulini oldi. O`ntaliklar,
beshtaliklar, uchtalig-u bir so“mlik mayda, eski-yu yangi —
uning puli koʻp edi.

— Balki... manavidir?.. — G“aybarov alohida taxlangan
besh soʻmlikka ishora qildi. — Yangiroqday edi...

— Yoʻq, — dedi uzumfurush qat'iy. — Menga pul bermadingiz. Hamyonni tuzukroq kavlang.

— Dalaga chiqib ketyapman, hamyon nima qiladi, —
dedi G'aybarov kuyunib, lekin choʻntaklarini yana bir bor
tintib chiqdi. — Besh soʻmlik yoʻq. Yodingizdan koʻtarilgan
chiqar, aka, bir oʻylab koʻring...

— E, qiziq ekansiz-ku, yoʻq pulning yodini qilamanmi!.,.—
dedi uzumfurush tajanglashib. — Gapni kalta qiling, uka,
pulini to'lang!

— Men pulingizni berdim...




— Oʻv, xudodan qo`rq, oshna!.. — deya uzumfurush
sensirashga oʻtdi. — Tuhmatning toshi og'ir-a?

G'aybarov birdan jahllandi, qoʻlidagi uzumni xaltachadan
savatga agʻdardi.

— Uzumingiz oʻzingizga buyursin!

— Pulini bersang olarding, ukam, — dedi uzumfurush
pisanda qilib. — Menga sendaqgalarning puli kerakmas, sadaqasiz ham kunim oʻtadi.

— Mayli, mayli, shu besh so`m bilan boy boʻling. —
G'aybarov alam bilan qoʻl siltadi, so`ng oyogʻi ostidagi eski
chelakni koʻtargancha nari ketdi.

— Tekintomoqni qarang! — dedi uzumfurush hamma
eshitadigan qilib. — Chuchvarani xom sanabsan, uzumni-ku,
mayli, bepul beray, lekin yana qaytim soʻraganingga oʻlaymi!..

G'aybarov yigirma qadamcha uzoqlashib qolgan edi,
ammo ortidan qilingan zamzamaga toqat qilolmadi, uzumfurushning yoniga qaytib keldi. Uch-toʻrtta tomoshatalab
odam ham uning ortidan ergashdi.

— Ketsam boʻlmas ekan, — dedi u. — Eran-qaran
bozorga tushib, sizning quruq jamolingizga besh soʻm
qoldiraymi? Ketsam ketardim, besh soʻm sadqai sar, lekin
oʻylasam, keyin yomon alam qilarkan!..

— Haliyam ketaver! — dedi uzumfurush.

— Ketolmayman, — dedi G`“aybarov. — Agar men
indamay ketaversam, siz unda haq boʻlib chiqasiz.

— Izzating bitdi, bola!.. — Uzumfurush shunday dedi-yu
savat yoniga batartib terilgan qadoq toshlardan zalvarlirogʻini
qo`lga oldi. — Yaxshilikcha ket! G`irt tovlamachi ekansan!

— Shuni oʻylabroq aytsangiz boʻlardi, — deb alam bilan
bosh chayqadi u.

— Jo`na-e, boshimni qotirma! — dedi uzumfurush. Soʻng
qoʻlidagi toshni qo`yib, choʻntagidan gʻijimlanib ketgan bir




so`mlikni chiqardi-yu Gʻ'aybarovning yuziga otdi.— Ma,
shuni olgin-u tuyog`ingni shiqillat!..

G`aybarovning miyasiga so`ʻyil tushganday boʻldi,
harchand urinmasin, oʻzini tutolmadi, uzumfurushning
yoqasidan g'ippa boʻgʻib, silkita boshladi. Atrofdagi odamlar
hay-haylagan boʻlishdi, lekin hech kim ajratmadi. Qaydandir
jikkakkina bir serjant paydo boʻldi-yu, Gʻaybarovning qoʻlini
orqaga qayirib oldi. Ustalik bilan qayirdi. G'aybarov ogʻriqdan
oʻng tarafga mayishib ketdi.

— Qo'ʻyvor!.. — dedi u ingranib.

Serjant qoʻymadi, battar buradi. G'aybarov ogʻriqdan
battar mayishib ketdi.

— Qoʻlini sindirasan, nomard! — deb qichqirdi kimdir
oʻktam ovoz bilan. — Koʻrdik, botir ekansan!..

Serjant ovoz kelgan tarafga oʻqrayib qaradi, biroq
qichqirgan odam yemishlar atrofidagi barvasta chol ekanini
koʻrib, zo“rma-zo'raki iljaydi, G'aybarovning qo`lini bo'shatdi,
lekin butkul qoʻyib yubormadi, yengidan tutib turdi.

— Uzum olib pulini bermadi, — deb shikoyat qildi
uzumfurush cholga yuzlanib. — Yana ikki soʻm qaytim
soʻrayapti.

— Uzumingiz boshingizda qolsin, — dedi G'aybarov,
lekin xotinqargʻish qilayotganini payqab uyaldi, jiddiyroq
gapirdi: — Pulimni qaytarib bersangiz bo`ldi, — soʻng
yengidan tutib turgan serjantga oʻgirildi. — Mendan biror
yorugʻlik chiqmaydi, bekorga ovora boʻ`lyapsiz.

Serjant bir olaydi-yu qoʻlini tortdi.

— Surligini qarang! — dedi uzumturush. — Oʻrtoq
serjantniyam haqorat qilyapti!..

— Oʻzingdan gapir, — dedi chol ensasi qotibroq. — Sen
melisa bolam, borib ishingni qil, bu sen aralashguday nozik
masalaga oʻxshamaydi.




Serjant cholning gapini qaytarolmadi, nari ketdi.

— Xoʻsh, gapir,— dedi chol uzumfurushga.

— Bu odam menga tuhmat qilyapti, ota, — dedi uzumfurush, — umrimda bunday malomat eshitganim yoʻq edi.

Rasta yonida yigirmatacha odam yigʻilgan edi. Uzumfurushning nolishidan soʻng shovqin kuchaydi. Chol qoʻlini
koʻtarib, andak tartib oʻrnatdi.

— Tek turinglar, avval nima gapligini bilaylik, — dedi u.
Xoʻsh, uzum oʻ`zingnikimi yoki olibsotargami?

— O`zimniki, — dedi uzumfurush. — O`zim qalamchasini
suqib, o'zim pushtasini olganman, ota.

— Tuzuk, — dedi chol soqolini silab. — Lekin dehqon
odam bunday baqirib gapirmaydi-ku?

— E, bunaqada farishtayam soʻkinib yuboradi, — dedi
uzumfurush fig'oni chiqib.

Chol Gʻaybarovga o'girildi:

— Xoʻsh, sen kimsan?

— Yurgan bir odam, — dedi Gʻaybarov hushi kelmayroq.—
Xaridorman.

— Qizishma, otingni ata, — dedi chol. — Boʻlmasa, kimligingni qaydan bilaman?..

— Otim Toshpoʻlat, — dedi Gʻaybarov. — Dalada ishlayotganlarga ozroq uzum olay deb kiruvdim. Bitta oʻntaligim,
bitta beshtaligim, keyin bitta uchtalik pulim bor edi, lekin
endi beshtalik yoʻq...

— Besh soʻmni berdim, deysan-da?

— Kavlamagan kissam qolmadi, bermasam qayga ketardi.

— Pul berganda odamning koʻziga qarash kerak, — dedi
chol. — Sen qaramabsan-da?

— Besh soʻm odamning xuni emas, — dedi G'aybarov
yuragi bezillab. — Odamga alam qilarkan, axir buning
qoʻlimdan pulni olgani rost-ku?




Chol Gʻaybarovning ustidagi toʻzibroq qolgan arzon
baho kastumga, poshnalari yeyilgan latta etigiga razm soldi.
Uning qoʻlidagi oʻtmas pichoqlar va turli choʻtkalar bilan
toʻla eski chelak ham cholning nazaridan chetda qolmadi.

— Besh soʻmga iching achimasa-ya, — dedi u kulib.—
Maoshing necha pul oʻzi?

— Uch yuz ellik, — dedi G“aybarov, ovozida andak maqtanchoqlik sezildi, battar oʻsal boʻldi. — Soliq-polig`iyam
shuning ichida, — deya g“udranib qoʻshib qo`ydi u.

Atrofdagilar ishonmadi.

— Bu degani tuppa-tuzuk professorning oyligi-ku, —
dedi kimdir baralla kulib.

— Balki, uch soʻm ellik tiyin olarsiz, uka? — deb soʻradi boshqa birovi.

— Endi, mukofotniyam qo`shsa, uch yuz ellik boʻladida!... — deya piching qildi uchinchi kishi.

Chol kulmadi. Barvasta, goʻshtdor yuzi jiddiy, lablari
qattiq qimtilgan, uning na ishongani va na ishonmaganini
bilib boʻlar edi.

— Bularning savdosidan kimning xabari bor? — deb
soʻradi u rasta ortida tizilgan bozorchilardan.

— Qoʻlida besh so“mi borday edi, — dedi oʻng qo`ldagi
olmafurush. — Lekin buning berganini, uning olganini ko`rmadim. Yolgʻonchi boʻlmay, beshak guvohlik berolmayman.
Balki boshqa odamning qoʻlida koʻrgandirman... Bozor oʻz
oti bilan bozor-da, ota, bozorda mol bilan puldan boʻlak
nimaniyam ko'ʻ'rardingiz?..

— Besh soʻmlik endi yoʻq, — dedi G'aybarov.

— Bor narsa yoʻ“qolmaydi, — dedi uzumfurush. — Senda
beshtalik umuman bo`lmagan.

Chol ularning bahsiga bir muddat indamay quloq tutdi,
so`ng dafatan uzumfurushga amr qildi:




— Qani, gapni chuvaltirmay uzumingdan tort!...

— Men bu odamdan uzum olmayman, — dedi G“aybarov. — Besh soʻmni bersin, boshqa birovdan olaman.

— Yoʻq, shundan olasan, — dedi chol choʻrt kesib. —
Ha, sen nega qarab turibsan, tortmaysanmi!..

Uzumfurush tixirlik qilolmadi, ikki kilo uzum tortdi.
Chol Gʻ“aybarovning qoʻlidan xaltachani olib, uzumni joyladi.

— Endi ikki soʻm qaytimini ber, — dedi. — Yoʻq, yaxshisi, sen bunga yana bir yarim kilo uzum ber. Qani
boʻl!

Uzumfurush norozi g'udranib, yana bir kilo tortdi. Chol
buni ham joylab, xaltachani egasiga uzatdi.

— Mana, molingni ol. Endi rozimisan?

— Yoʻq, — dedi G'aybarov va xaltachadagi uzumdan
ogʻirroq bir boshini olib, uzumfurushning savatiga tashladi.

— Chinoq ekansan-ku, — deb kuldi chol. — Mo'ʻljalni
xato olding, qaytarib tashlagan uzuming ko`p, yigirma besh
tiyin bera qolsang tuzuk edi.

G'aybarov indamadi.

— Men qilgan ajrim shu boʻldi, musulmonlar, — dedi
chol.— Ikkovingdan biroving aybdorsan, yo seni
dehqonliging yolgʻon, yo sening pul berganing... Bu yogʻini
qiyomatda yaratganning oʻzi hal qiladi... Sening oting
nimaydi, dehqon?

— Abror, — dedi uzumfurush.

— Gap shu, Abror, agar aldamagan boʻlsang, shu to`rt bosh
uzum boshingdan sadaqa, iloyim, davlatingga davlat
qoʻshilsin, — dedi chol, keyin G'aybarovga yuzlandi. — Sen
ham baraka top, moling halol boʻlsa, bemalol yeysan, uzumda
ayb yoʻq, mayli, osh boʻlsin!..Moling harom boʻlsa, bari bir
yeyolmaysan, tomog`ʻingdan oʻtmaydi, teshib chiqadi! Omin,
haloliga buyursin!..




Chol yuziga fotiha tortdi-da, rastaning narigi boshiga
qarab yurdi. Yo`l-yoʻlakay, bashang kiyingan suluv bir
juvonni toʻxtatdi:

— Olmang tushdi, qizim.

Juvon toʻxtab, toʻrxaltadan balchiqqa tushgan olmaga
qaradi, ikkilandi.

— Loy boʻlsa, artib ol, qizim, — dedi chol. — Oʻzimizning
loydan chiqqanimizga koʻp boʻlgani yoʻq, irganma, qizim.

G'aybarovning birdan yuragi orziqdi. Otasini esladi.
Goʻyo u qaytadan bolaga aylandi-yu otaning yelkasiga
mindi, sariq boshmoqchali oyoqlarini tipirlatdi,
boshmoqlardan otaning toʻniga loy yuqdi, ota boshmoqlarni
to`niga batlar ishqadi, kuldi: mayli, bolam, otasi boshqa
loy-da!..

Yana juvonga qaradi.

Juvon qizargan ko`yi yerga egildi, balchiqqa belanib yotgan
naqsh olmani oldi-yu nozik barmoqlari bilan artdi, avaylab
artdi, bamisoli zarini koʻchirib qoʻyishdan qoʻrqqanday... Qaytib
to`rxaltaga solmadi, qo`lida tutgancha rastadan uzoqlashdi.

Juvon G'aybarovga yoqdi. U juvonning koʻp qavatli
binoning sanoqsiz zinalaridan horib tepaga chiqishini,
to'rxaltani eshik ostiga qo`yib, kalit axtarishini, qulfni ochishini tasavvur qildi. Uyda hech kim yo`q, u nimyorug'
xonaga kiradi-yu, qo`lidagi naqsh olmani stolga qo`yadi,
stol usti silliq va yaltiroq, olma unda aksini topadi.

O'ziga kelib, qarshisida yana uzumfurushni koʻrdi.
Bezovtalandi.

— Aldaganim yoʻq — dedi zorlanganday boʻlib, — Esingizdan chiqqandir, kechqurun pulni bir sanab ko`ring, aka...

Uzumfurush u bilan gaplashishni istamay, yuzini teskari
burdi. G'aybarov bir zum tang boʻlib turgach, bir qoʻlida
uzum solingan yelim xaltacha, unisida eski chelak, boshini




xam qilib, rastadan uzoqlashdi. Qo`ldagi yukni tashlab yugurgisi, qochgisi keldi. Goʻyo butun bozor ahli uning ortidan
qarab turganday, go`yo hamma uni barmog'i bilan nuqib
koʻrsatayotganday edi...

Bozordan chiqib, yukini qo`ydi, choʻntaklarini tagʻin
tintidi, astarlarigacha ag`darib ko`rdi — besh soʻmlik topilmadi. G`aybarov sal yengil tortdi, qaddi tiklandi.

Katta yoʻl chetidagi qabristonni oralab, qazish ishlari
borayotgan keng dalaga chiqib oldi. Siyrak qamishzor ortida arxeologlar tikkan chodirning uchi koʻrindi. Qamishlar
tugab, yaydoq yer boshlandi. Gʻaybarov katta-yu kichik
sanoqsiz chuqurlarda birorta ham odam yoʻqligini ko`rib
ajablandi. Chodirning ogʻzi yopiq, uzoqroqdagi ikki
bahaybat soyabonning tagi ham boʻm-boʻsh. Endi orqaga
qaytmoqchi boʻlib turganida chapdagi yassi tepalik tarafdan
g'oʻng'ʻir-gʻo“ngʻir ovoz eshitilganday boʻldi. Oʻsha
tomonga qarab yurdi. Borib, tepalikning narigi etagida
qazilgan kattakon chorburchak chuqurda ikki kishi
ishlayotganini koʻrdi. Aniqrogʻi, bir kishi — yigirma uch
yoshlardagi antropolog qiz Zamira ishlardi. Uning qoʻlida
eritma toʻla shpris, chuqur chetidagi xira suratlar bitilgan
qadimiy devor tuprogʻiga qotirgʻich suyuqlik shimdirmoqda
edi. Ikkinchi kishi, ko`ziga qora koʻzoynak tutgan yigit,
chuqurning uzoq burjida, asbob-uskuna solingan quti ustida
omonatgina oʻtirardi. G'aybarov biqinibroq borib chuqurga
sakradi. Zamira choʻchib oʻrnidan turdi, qoʻlidagi shpris
yerga tushib ketdi.

— O`takamni yordingiz!.. — dedi u norozilik bilan.—
Nima balo, yilingiz mushukmi, muncha sezdirmay yurasiz?
— Keling, Toshpoʻlat aka... — Qora ko`zoynakli yigit

o`tirgan joyida qimirlab qoʻydi. — Zamira ketolmadi, unga
dardisar boʻlib oʻtiribman.




— Parvo qilmang, Qobil, — dedi Zamira. — Mensiz
ham eplashadi, kimdir bu yerda qolishi kerak edi.

G'aybarov chelak bilan xaltachani yerga qoʻydi-da, borib Qobil bilan koʻrishdi.

— Afsus, — dedi kulib. — Sizlarni naq jinoyat ustida
qoʻlga tushirmoqchi edim...

— Hay attang, — dedi Zamira shaddodlik bilan. — Sal
kechikdingiz, Toshpoʻlat aka.

G'aybarov uzum solingan xaltachani olib, ogʻzini turmakladi, so`ng peshonasiga shap etkizib urdi:

— Uzum olib, non esdan chiqibdi!..

— Non bor, — dedi Zamira. — Qobil opkeluvdi.

U keraksiz sopol siniqlari toʻldirilgan chelakni koʻtarib,
chuqur chetiga taqab qo`yilgan taxtadan yuqoriga chiqib ketdi.

— Meni ertalab Samad aka opkeb tashlovdi, — dedi
Qobil xijolat chekkanday. — Sizni koʻrgim keldi.

— O`zingni oqlayapsan shekilli, Qobil? — deya ajablandi
Gʻaybarov. — Qoʻ`yaver, oshna, Zamira mening qayligʻim
boʻlsayam bir gap edi.

— Yoʻq, — dedi Qobil battar kalovlanib. — Men boshqa
gapni aytmoqchi edim...

Zamira oq ro“molga oʻralgan ikkita shirmoy non keltirdi. Sindirib, Gʻaybarov bilan Qobilga ulashdi. Yerda
yotgan sumkachasidan ikkita oq olma ham chiqardi.

— Olmani qoʻying, — dedi Gʻaybarov, soʻng ularga xaltachadan uzum olib berdi. — Non uzum bilan yaxshi ketadi.

G'aybarov uzumdan bir donasini og'ziga tashladi. Sal
soʻliganroq ekan, u kutgandek tishlar orasida karsillab yorilmadi, lekin shirali edi, danagi ham yoʻq...

Zamira qoʻlidagi uzumni yeb boʻlib, lablarini artdi. Oʻrnidan turdi. G“aybarov uzumni ham unutib, qizning sambitday tik va nozik qaddiga bir zum mahliyo boʻlib qoldi.




— Zoʻr! — deb xitob qildi u. — Bundan ortigʻi Бо1maydi, Zamira. Mevani pishig“idan juda oʻtkazib yuborish
ham yaxshimas.

— Sizdan boshqa nimayam gap chiqardi, — dedi Zamira
о"ркаашб.

— Toʻgʻrisini aytyapman-da.

— Boʻldi, Toshpoʻlat aka, bas qilaqoling, — deb achchiqlangan boʻldi Zamira, lekin jahli chiqmadi, lablariga qoʻngan kulgini yashirmoq istab yuzini burdi.

— Chiroyli ayollarni koʻrganda miyamga g'alati fikrlar
quyilib kelaveradi, — dedi G'aybarov battar avj qilib. —
Biram dadil, biram hur fikrlarki, yuragim tars yorilay deydi!..

— Bunaqa hur fikr uchun sizni toshboʻron qilish kerak, —
dedi Zamira jilmaygancha.

— Muncha zolimlik! Kim u, mendan rostgoʻyroq boʻl,
deb talab qiladigan?..

— Rostgoʻylik ham evi bilan-da...

— Nima, sal oshirib yubordimmi? — deb talmovsiradi
G'aybarov.

— Rost gap odobga zid kelmasligi kerak.

— Alvido, hur fikr, asov gʻalayon!.. — deb xitob etdi
Gʻ`aybarov qoʻllarini namoyishkorona yozib. — Rost gapni
doim ta'qib qilishgan. Uni deb odamlarni o'ldirishgan,
yoqishgan, tiriklayin terisini shilib olishgan!..Qur'on,
Tavrot, Injil, Talmud va sanoqsiz va'dalar! Shariat va
inkvizitsiya, ming Xil ta'riq!.. Hur fikrga omonlik bormi
oʻzi?

Zamira ortiq kulmay qoʻydi.

— Bas endi, — dedi ozorlanib. — Nega oʻzingizni mayna
qilasiz? Axir, siz aslida bunaqa emassiz-ku?

— Yoʻq, xuddi shunaqaman, — dedi G'aybarov qovog'ini
solib. — Odamzod aqldan ozgan-netgan boʻlmasa, oʻzining




toshini oʻzi biladi. Qo`ltiqqa suv purkab nima qilasiz, men
shu bilan yaxshi boʻlib qolarmidim!..

U jim qoldi. Zamira afsuslanganday, boshini sarakladi,
lablarini qattiq tishlagancha chuqurdan chiqib ketdi.

— Uzumdan beraymi, Qobil? — deb soʻradi G'aybarov.

Bir chekkada mung`ayibroq oʻtirgan qora koʻzoynakli
yigit otini eshitib andak jonlanganday bo`ldi.

— Rahmat, men toʻydim, — dedi u. — Shirin uzum
ekan. Bir marta Yoʻldosh Parkentdan bir savat shunaqa
uzum opkeluvdi, qora kishmish...

— Buyam oʻsha tarafdan chogʻi, — dedi G'aybarov
erinibroq. — Shu Yoʻldosh sabab, doim parkentliklardan uzum
olaman. Yodingda boʻlsa, u uylanganda tun bo`yi bazm qildik,
keyin erta tongda yoʻlga chiqdik, hali qorong'i edi, har qadamda
odam, biqinida uzum solingan savat, mashina kutib oʻtirardi...

— Tog` rayoni-da, — dedi Qobil. — Ularning rizqi roʻzi
ishkomga ilingan. O`shanda Shoir bizni taksida opkelgan.

— Kitobi chiqqan edi, puli koʻp edi, — deb esladi G“aybarov. — Unda hammamiz yosh edik.

— Haliyam yoshmiz, — dedi Qobil ruhsizgina.

— Uzumi oʻsha tarafdan, lekin sotgan odami Yo`ldoshga
sira oʻxshamaydi, — dedi G“aybarov. — Meni yomon
uyaltirdi, xayriyatki, bitta chol bor ekan...

— Qanaqa chol? — deya tushunmay so'radi Qobil.

— Yaxshi chol,— dedi Gʻ“aybarov.

U Qobilga bozordagi mojaroni aytmoqchi boʻlib og`iz
juftladi, lekin fikridan qaytdi, yana kayfiyati buzilishidan
qoʻrqdi. Uzum solingan xaltachani chetroqqa, soya joyga
eltib, qoʻliga choʻtka oldi-yu, Zamira qoldirib ketgan eski
idishni tuproqdan tozalashga tutindi.

— Toshpoʻlat aka, u qanaqa hur fikr edi, Zamira xata
boʻldi? — deb so'radi Qobil bir muddat oʻtgach.




— Xafa boʻldi, deb oʻylaysanmi?

— Men sezdim, hazilga oldi-ku, lekin koʻngli ogʻridi,—
dedi Qobil.

— E, qanaqa fikr boʻlardi, — деФ С"аубагоу.— Во"уbastiga qarab oʻzing bilgan oʻyni oʻyladim. Gapga kashta
chekishning nima keragi bor? Zamira yaxshi qiz, insofli,
bekorga tirg'ilmaydi. Menga shunday odmi qizlar yoqadi.

Qobil qansharidan koʻzoynakni oldi. Uning qoboqlari
oppoq, koʻzlari yashilga moyil, juda chuqur, juda tiniq va
butunlay jonsiz edi.

— U chiroylidir, Toshpoʻlat aka? — deya sekingina
soʻradi u.

— Nima desam ekan... — dedi Gʻ“aybarov chaynalib.—
Gapning rosti, men undan chiroyliroq ayollarni ham
uchratganman. Haqiqat — husnda emas.

— Rashkingiz keldi, — deb kuldi Qobil. — Zamira
chiroyli. Ovozidan ham bilinadi. Siz shu qizga uylansangiz
boʻlardi, Toshpoʻlat aka.

— Mana sen uylangansan, uylanib biror hikmat
topdingmi? — Gʻaybarov gapni hazilga burmoqchi boʻldi.—
Bu yogʻi bola-chaqa, tashvish.

— Tashvishsiz boʻlarkanmi, Toshpoʻlat aka. Mazluma
yaxshi ayol, usiz biror kun ham yasholmasdim.

— Charchaganing yo`qmi, biz hali koʻp ishlaymiz?

— Yoʻgʻ-e, men ketmon chopmasam, quruq gap sotib
oʻtiribman-da.

— Mayli, ozgina dam ol, uyquni yaxshi koʻrasan-ku...

G'`aybarov uni chuqurdan yetaklab chiqdi, nariroqdagi
chodirga boshlab kirib, yig'ma karavotlardan biriga avaylab
oʻtqazdi.

— Men boray, hademay kun qizib ketadi. Harne, nonimni
oqlashim kerak...




— Ozroq oʻtiring, Toshpoʻlat aka, — dedi Qobil uning
qoʻlini qo`yib yubormay.— Uxlagim kelmayapti. Ogʻirim
tushyapti, kechirasiz, lekin ozgina o`tiring...

— Qiz bolaga oʻxshama, Qobil, — deb jerkidi Gʻaybarov,
biroq ketmadi, Qobilning yoniga choʻkib, yelkasidan sekin
quchdi. — Hay, mayli, ish boʻlsa qochmas, ikkov avval bir
xirgoyi qilaylik...

— Menga achinasiz-a? — deb soʻradi Qobil.

— Yoʻq, oshna, — deb yolgʻonladi G'aybarov. — Kel
izhori dil qilib o“tirmaylik. Biz avvalgiday oshnamiz, Qobil,
ortiq ham, kam ham emas. Bugun oʻzi shunday... kayfiyat
yoʻqroq. Kayfiyatni o'g'irlashdi. Bozordagi chol muvaqqat
ajrim qildi, haqiqatni mahsharga qoldirdi. Yaxshi chol, Qobil,
unaqalar oʻtib ketayotgani yomon, do`stim, kim biladi, senu men ularning oʻrnini bosamizmi, yoʻqmi...

— Qanaqa chol edi oʻzi, boyadan beri shuni gapirasiz.

— Yaxshi chol, — deb takrorladi G'aybarov. — Shum
chol, koʻngli nozik, odamlarni biladi. E, qoʻy, qoʻshig`ingni
ayt, oshna! Anavi... «Tanavor»ingni ayt!..

Qobil uning soʻzini tashlamadi, boshini quyi eggancha,
bir-ikki tomoq qirib, «Tanavor»ning o`rtarogʻidan, oʻziga
eng ma'qul baytdan boshladi:

Oq ilon, oppoq ilon,
Oydinda yotgoning qani?
Men yomondin ayrilib,
Yaxshini topgoning qani?..

Qobilning ovozi G'aybarovning ko`nglida gʻalati oʻylar
uygʻotdi. Goʻyo bu ovozning ortida yana ovozlar borday tuyilardi.
Go`yo bu ovoz qo'shiqning o`zi kabi qadimiy. Yoʻq, sal
o`zgacharoq, shunday bir ovoz bo`lganki, u dastlab to`lib



toshib bo“zlagan odamning boʻg'zidan chiqib, lafzma-lafz kezgan
va bu kun Qobilning koʻngli qatlariga cho“kkanday. Bu ovoz va
bu ohang shunchalar qadimiyki, manavi sarg`ayib yotgan dala,
qirlar, qadamlar uzilib, yoʻllar qirqilib, choʻkkan soqov sukunat
zalvariga chidolmay yer bagʻriga kirgan ko`hna shahriston, unda
mangulik da'vosi bilan asr sayin bodrab chiqib, soʻng yana barbod
boʻlgan ne-ne saltanatlar, bozorlar-u karvonsaroylarning ming
bir lahjasi, ne-ne goʻzal ayollar-u saodatmand erlarning bezavol
orzularidan jonsiz bir osor, bir parcha ulgi bo`lib saqlangan
koʻhna devor izlari uning oldida hech narsa emas.

Devordagi suratlar ham bekor. Ularni qotirib chizish
mumkin, lekin jon ato etish qiyin. Ularda qadim odamlarning
nafasi yetishmaydi.

Ayni damda jismini titratgan zoriqish Gʻaybarovga har qanday
moddiylikdan a'loroq tuyildi. Oʻyladiki, ohang ruh tufayli tirik,
ruh tufayli tiniqqan, beva koʻz yoshiday pok, asrdan asrga,
boʻgʻizdan boʻgʻizga oʻtib yuribdi. Qoʻshigʻimiz hali tirik, deb
oʻyladi u, oʻylagani barobar koʻngli yuksalganini tuydi.
Qoʻshig`imiz tirik, undagi arg'umoqlar dupuri, dashtlardagi metin
qoʻrgʻonlarimiz, ular ustida sar-sari kezgan gezarik oyimiz, ajdodlarning koʻchmanchi va hur yoʻsini ham tirik.

Va sekin pichirladi: yana ming yillar o'lmasin, o`lganda
ham odil avlodlar tilida ming bora zindalar boʻlsin!

Birdan yuragi toliqdi, chodir ichida ortiq oʻtirolmadi.
Tashqari chiqib, dasht havosidan to`yib nafas oldi.

Qobil chodir ichida qo`shig`ini aytaverdi. Unga hozir
birovning keragi ham yoʻq edi.

Gʻaybarov chuqurga qarab yurdi. Zamira u yerga qaytgan,
qoʻlida pichoq, bir parcha yerni kichik kataklarga boʻlib,
yuzasini ohista qirqib olmoqda edi.

Shahar yoʻlida mashina koʻrindi. Hayal oʻtmay, boʻyog'i
oʻchinqiragan qizil «Moskvich» chang-toʻzonni ergashtir



gancha yelib keldi-yu chodirdan sal beriroqda toʻxtadi.
Undan koʻzlari yirik, qirg“iyburun, qaddi-basti kelishgan
yigit tushdi.

— Assalomu alaykum, G`aybarov! — dedi u guldiragan
ovoz bilan. — Qayoqlarda yuribsan, ogʻayni? Tinchmisan oʻzi?

— Tinchlik,— dedi G'aybarov unga qoʻl uzatib. — Men
bekor oʻtiribman, Zamira ishlayapti. Qobil shu yerda... Yuribmiz, Samad og`ayni.

— Zerikmayapsanmi, ishqilib? — dedi Samad ovozini
pasaytirib, soʻng Zamira ishlayotgan tarafga imo qildi.—
Ваозап, С"аубагоу1..

— Unchalikmas, — dedi G'aybarov. — Eshitdim, ertalab
kelgan ekansan. Oʻzingda bir gap bor, serqatnov boʻlib qolding.

— Qo'ysang-chi, — deb qoʻl siltadi Samad. — Bola-chaqali
odamman-a!..Ertalab Qobilni opkeluvdim. Dalaga juda oʻrganib qolibdi, sen bu yerdan ketsang nima qilarkin?.. Uni olib
ketmoqchi edim. Kechqurun vaqtim bo`lmas ekan. Bolalarni
qishloqqa tashlab kelganman, borib opkelish kerak.

— Men qolaman, Samad aka! Siz ayting, Toshpoʻlat
aka, men oʻzim ham ketaveraman!

G'aybarov ovoz kelgan tomonga qaradi. Qobil chodir
eshigidan chiqib, ichimlik suv solingan sisternaning g'ildiragiga
suyanib turardi.

— Mayli, qolaversin, — dedi G'aybarov Samadga qarab.
O`zim eltib qoʻyarman.

— Xotini tayinlab yubordi, — dedi Samad. — Ha, yana
bir omonat gap. Haykal G`aniyevich seni ertaga ertalab bir
kirib oʻtsin, dedi.

— Nima ishi bor ekan?

— Bunisini aytmadi. Majlismi, leksiyami...

— Men komandirovkadagi odamman, leksiyaga balo
bormi! — dedi G'aybarov.




— Ayting, insof qilishsin, Samad aka, — dedi Zamira
chuqurdan chiqib kelib. — Butun boshli ekspeditsiyadan
uch-toʻrt kishi qoldi. Bittasi shaharda, unisi yosh bolali.
Boshqalar rayonga chiqib ketishdi. U yoqda kanal qazisharkan, arxeologlar suv oʻtadigan pastqamdagi qabristonni
ko`chirib berishadi.

— Kolxozchilar bilan irrigatorlarning oʻzichi? — dedi
Samad.

— Qishloq ahli irim qilishadi. Irrigatorlarga reja kerak,
rejalari bo'lmaganda ham, umumiy tartibni bilishmaydi,
qabristonni buldozer qoʻyib surishlari ham mumkin.

— Unchalik boʻlmasa kerak, — dedi Samad ishoninqiramay. — Sizlar qanday koʻchirasizlar? Izzat-ikrom bilanmi?..

— Ha, — dedi Zamira. — Biz marhumlarni izzat bilan
koʻchiramiz...

— Boʻpti, biz ketdik, — dedi Samad toʻsatdan shoshib.

— Men qolaman, Samad aka, — dedi Qobil. — Bir amallab yetib olarmiz.

— Mayli, men koʻnay, lekin kelinga va'da beruvdim, unga
nima deyman? — Samad tang qolib yer tepindi. Koʻzi oyoqlari
ostida turgan topildiq idishga tushib, uni qo'liga oldi.

— Bugun qilgan ishlaring shumi? — dedi G'aybarovga
qarab.

— Boriga baraka-da, — Zamira kelib, uning qo`lidan
idishni oldi. — Ehtiyot boʻling, nozikroq matoh...

— Koʻrib turibman, — dedi Samad qizning muomalasidan ranjib. Keyin kinoya qildi.— Bu yerda qorovul-porovul
yoʻqmi? Bular ketsa, yolgʻiz qolasiz-ku? Oʻgʻirlab ketishmasin!..

— O'ʻgʻirlashmaydi, — dedi Zamira pichoq toʻla chelakka ishora qilib.

— Bularingiz oʻtmas...




— Siz kelguncha charxlab olaman!..

— Bir gapdan qoling, Zamira, — dedi G`“aybarov bosiqlik
bilan. — Yaxshisi, shaharga borib, anavi ximiklarga ayting,
uchinchi chuqurdagi suratlarni koʻchirib olishsin, oftobda
jizg“inak boʻlib yotibdi.

— Sizga nima, ogʻiri tushyapti, — dedi Zamira G'aybarovning gap ohangidan norozi boʻlib. — Ular ham nonni
koʻzi bilan yemaydi, oʻzlari tushunishar. Shusiz ham oq
ko`ylag-u mo`tabar islomni mahtal qilib qoʻydingiz...

— Ketaymi? — deya zarda qildi G'aybarov.

— Ixtiyoringiz, — dedi Zamira. — Sizni men chaqirganim yoʻq.

U qovoq uyib, sal nariga borib turdi. Goʻyo G'aybarovning ketishini kutayotganday, qat'iyatli, jiddiy.

Gʻaybarov uni yoʻqotib qoʻyishi mumkinligini sezdi,
shosha-pisha salgina yaltoqlanib, orani hazil bilan yumshatishga urindi:

— Bekor qilyapsiz, Zamira. Gʻaybarovlar har qadamda
ekib qo`yilgani yoʻq.

— Gʻaybarovsiz ham bir kunimiz oʻtar!..

— Ayollarning gapiga «xoʻp» desang degin-u, lekin aslo
ishonma, G'aybarov, — dedi kulimsirab Samad.

— Safsatabozlar! — dedi Zamira jahl bilan, lekin bari
bir, kopga dosh berolmadi, iljaydi, ogʻzini kafti bilan toʻsdi.—
E, boringlar-e, sizlar bilan barobar boʻlib oʻtiramanmi!..

— Balli! — dedi G'aybarov. — Ayol kishi oʻz haddini
bilgani tuzuk. Nima deding, Samad?

— Haddingdan oshaverma, Toshpoʻlat, — dedi Samad
ovozini pasaytirib. — Ayol kishi bir yomon koʻrmasin, u
yogʻi chatoq, umrbodlik deyaver...

Zamira Qobilni joʻnashga koʻndirdi chogʻi, mashinaga
olib borib oʻtqazdi oʻzi yana chuqurga qaytdi.




— Yolgʻiz qolyapsan, Toshpoʻlat, qizdan ehtiyot bo“l,—
dedi Samad.

— Yarashadigan gapni gapirsang-chi!

— Hazil, hazil... — Samad yoni bilan surilib kelib, G'aybarovning yelkasiga turtdi. — Xafa bo“lma-yu, lekin sal g“ʻalatiroqsan. Sen-u menga manavi chuqurlarning hech keragi
yoʻq, oʻzimizning nonimiz ham yetib ortadi. Bu qiz toʻgʻri
aytadi, ularga daxling kamroq. Nimani axtarayotganingni
bilmasang qiyin.

— Bilsam, axtarib yurmasdim, — dedi G'aybarov. —
Lekin nimanidir topsam ham ajabmas.

— Topibsan chogʻi? — dedi Samad Zamira tarafga ishora
qilib. — Umuman, diding chakkimas, G'aybarov!

— Sen oʻqigan maktabda hech odob oʻrgatishmagan,—
dedi G'aybarov.

— Endi kech, Toshpoʻlat, — deb kuldi Samad. — Xoʻp,
yaxshi qol. Uyga bor, kecha Saida soʻrayotuvdi.

— Borarman, keyinroq...

Samad mashinaga oʻtirib, motorni oʻt oldirdi. G'aybarov
orqa oʻrindiqda qimir etmay oʻtirgan Qobilga qaradi-yu,
g`alati bo“lib ketdi. Uni olib qolsak ham boʻlardi, deb oʻyladi,
ovunardi, bizga ogʻiri tushgani yoʻq edi... Yoʻq, bu mehr
emas, shunchaki Qobilga ichimiz achiydi, uning ketgani ham
tuzuk, zoʻrma-zoʻraki shafqat koʻrsatganda oʻzing ham
ayanchli boʻlib qolasan... Shunday, doʻstim, G'aybarov, dedi
ichida, eslab koʻrsang, bir paytlar soz edi, o“ylamasding,
oʻz holingcha gʻimirlab yurarding — koʻchalarda, kafelarda,
kutubxonalarda... Unda Zamira ham yoʻq edi, Qobil ham
soppa-sogʻ, uning shoʻxligi-yu, ko`rkamligiga hammaning
hasadi kelar edi. Qizlar uning bir qarashiga intiq, buni tush
koʻrib chiqishar edi. U ehtiyot boʻlib qarardi, sinardi, tanlamoqchi boʻlardi, lekin endi — tanlab boʻlganida bu ahvol,




xayriyatki, tanlaganda yanglishmagan ekan: Mazluma tashlab
ketmadi, oʻtiribdi, do`xtirlarga qaratyapti, endi uzoq shaharlarga eltib koʻrsatmoqchi, har holda, dunyoda umid degan
narsa bor, kutish-u intizorlik bor, insof ham yitib yo“qolmagan, shularni oʻylasang, yigʻlaging keladi, lekin sen yigʻ-laganda,
yigʻlab oʻtirganingni sezadigan biror jon bormi, G'aybarov?

Koʻz oldida boya bozorda koʻrgani — horigan suluv juvon
siymosi gavdalandi. U zinalardan sudralib chiqadi-yu, nimqorong`i xonadagi stolga bir dona naqsh olmani qoʻyadi...

— Uchinchi kvadratga oʻtamiz, Toshpoʻlat aka! — Zamiraning ovozi xayolini boʻldi.

Ikkovlon toptalgan oʻt-oʻlanlarni bosib, koʻhna shahriston chetiga qarab yurishdi. Uchinchi kvadrat deganlari qadimiy qabriston boʻlib, Zamira bilan Xosiyat ismli yana bir
paleoantropolog qiz asosan shu yerda ish olib borishardi.

— Xosiyat kecha soʻrab qoldi, — dedi Zamira. — «Nega
faylasuf olim biz «goʻrkov»lar bilan yuribdi?» deydi.

— Ilmiy komandirovka ekanini bilmasmikan?

— Biladi... Lekin tushunolmaydi, toʻgʻrisi, men oʻzim
ham tushunmayman.

— Haykal Gʻaniyevichning xohishi bilan keldim, — dedi
Gʻaybarov. — U menga yordam bermoqchi, men doktor
boʻlsam, uning ham obroʻsi oshadi... ochigʻi bu ish mening
oʻzimga ham yoqib qolyapti, mana, siz borsiz...

— Muhabbat izhor qilmoqchimisiz? — deb soʻradi Zamira
qovog'ini solib.

— Yoʻq, — dedi G'aybarov. — Kap-katta odam, endi
uyalaman...

— Bekor qilasiz, — dedi Zamira.

Gʻaybarov uning nima demoqchiligini tushunmadi. Bu orada
ko`hna qabristonga — chor burchagiga qoziq qoqilib, kanop
ip bilan toʻsib qoʻyilgan maydonga chiqib olishdi. Zamira




chetroqdagi ochilgan goʻrlar ustiga tashlangan brezent matoni
koʻtardi. Qoʻlidagi xaltachasidan kichkina fotoapparat chiqarib,
yerda yotgan chanoq suyaklari va chirigan ustixonlarni suratga
ola boshladi. G'aybarov uni jimgina kuzatib turdi — qiz jiddiy
edi, goʻyo boyagi qochiriqni u emas, boshqa birov aytganday.

— Chanoq suyaklarini olib ketamiz, — dedi Zamira apparatni xaltachaga solib. — Qolganlari chirigan, tiktab 601maydi.

G'aybarov oʻziga yaqinroq joyda yotgan bosh suyagini
olib qaradi.

— Buyam chirib bitibdi-ku?

— Qolganlari tuzukroq, — deya taskin berdi Zamira.—
Tiklab olamiz, siz menga yordam berasiz.

Qiz kalla suyagini qogʻoz xaltaga solib, bir chekkaga
qoʻydi. Qolgan chanoqlarning har birini alohida qogʻozga
oʻrab, ustidan qalam bilan qaysi goʻrdan olinganini belgiladi,
soʻng hammasini kattakon kanop xaltaga joyladi.

— Ko'taring, Toshpoʻlat aka, — dedi. — Institutga
eltamiz Manavi nochorrogʻini men qoʻlda opketaman.

— Meni sinamoqchi boʻlyapsiz-da.

— Nega? — deya ajablandi qiz. — Norday yigit qolib,
qiz bola xalta orqalab yurishi yaxshimi?

G'aybarov norozi gʻudrangan ko`yi xaltani yelkasiga oldi.
Etim jimirlashsa kerak, deb kutgan edi, hech seskanmadi,
shunchaki yuk, juda yengil, lekin sal qattiqroq, ustixonlar
etga botadi.

...Qabristonni oralab oʻtgan so“qmoq yoʻldan qaytishdi.
Qabriston obod edi. Hamma goʻ`rlarning ustida marmar toshlar, yozuvlar, yoʻl chetlarida oʻrindiqlar, besar oʻsadigan
ajrigʻ'-u alaflardan asar ham yoʻq, har tarafda qulf urgan
atirgullar, serparvarish, serbarg... Qabrlar tepasidagi jez hilollarga zarhal berilgan.




— Ozgina dam olaylik, — dedi Zamira. — Bu yer salqin
ekan.

G'`aybarov xaltani yerga qoʻyib, chetga, eskiroq qabr
yoniga oʻtirdi.

— Hademay, butunlay dam olgani shu yerga kelamiz,—
deb gap boshladi u jim turmaslik uchun. — Opkelib, izzatikrom bilan koʻmishadi, keyin...

— Qoʻying, Toshpoʻlat aka, — dedi Zamira jiddiy. —
Bu gaplarni boshqa qizlarga aytsangiz bo`lardi. Kasbimiz
qursin, na men, na Xosiyat bunaqa gaplardan qoʻrqmaydigan
boʻlib qolibmiz. Xafa bo`lmaysiz endi...

U G`aybarovning og`ziga urganday bo'ldi. Yigit unga
xushlamayroq qaradi. Yoʻq, shunchaki bir qiz, koʻrimli, nozik,
lekin hamma qatori, faqat buning hayratlanmasligi yomon,
boshqa ayol boʻlganida vahimaga tushardi, nozlanardi, bu
esa, og'zingdan kalom chiqsa bas, oʻtirgan joyingga mixlab
qo`yadi. O`ziga juda ishonsa kerak. Lekin unday desak, oʻziga
ishongan ayolning dimogʻ-firog`i qani?..

Gʻaybarov doʻstlari davrasida ba'zan «nutq» irod etishni
xush koʻrardi. Bunday nutqlarning birinchisi ham qabristonda aytilgan. Bu yerda emas — Samarqandda, Afrosiyobning
giltuproqli qirlaridan sal berida, Xoʻjai Xizr machiti ortidagi
qabristonda. Ikki kishi edilar — G“aybarov va Shoir. Shoir
unda tuzukroq tanilmagan, tanilishni istab, yaxshi she'rlar
yozib yurar edi. Afrosiyobdan qaytaturib, qabristonda, kichkina bir gujum tagida dam olgani toʻxtashdi. Shoir balog'i bir
gaz shimining tizzasini tepaga tortib oʻtirarkan, sekin soʻzlandi:

— Mozorlarimiz juda xarob-da, G'aybarov aka. Bizda
goʻristonni hech obod qilishmaydi.

Shoir u paytlar sal anoyiroq edi, o`zbekning goʻri Xarobligi haqidagi gaplar biror qirq yil avval Abdulla
Qahhorning ogʻzidan chiqib, oldinroq Toshkentda rasm




bo`lgani, Samarqandga esa endigina kirib kelayotganini bilmasdi.

— Siz oʻlganda choʻntakka biror ming soʻm solib keting,
Shoir, — dedi G'aybarov. — Balki, narigi dunyoda obodonchilik ishlariga sarf qilarsiz.

Shoir hamrohining gapini hazil fahmlab, zavqlandi. Zavqi
zoʻr edi, zoʻr boʻlgandirki, u yana bir hafta о"иБ, С"аубагоуning koʻz o`ngida, undan eshitgan oʻsha gapini Toshkentdan
kelgan Samad bilan Abduvali soqolga takrorladi: «Har biring
ming soʻmdan, jami ikki mingni cho“ntakka solib ketinglar,
u dunyoda xarj qilasizlar». Keyin u birovning gapini
oʻzgarishsiz takrorlaganidan uyaldi chogʻi, oʻzidan ham
ozgina qoʻshib qoʻydi: «Mayli, men o`zim ikkita hamyon
sovgʻa qilaman». Hamyonlar haqidagi gapdan soʻng koʻngli
ochildi, oʻzining ham zukkoligini sezdi, Gʻaybarovga mensimaganday nazar tashladi...

Bu xil gaplar negadir shavqli edi. Ular negadir Galatepani,
mozorga eltadigan yoʻlning ikki tarafida do“ppaygan eski
do'ngliklarni eslatardi.

Endi oʻylab qarasa, zerikish o'shandayoq boshlangan
ckan. Xuddi birov aytganiday.

Zamira bu gaplarni bilmaydi, lekin negadir bilishini istaysan.
Hayot qiziq: begonalar qadrdonlarga aylandimi, bas, bilginki,
sen ham kimgadir begonasan, lekin begonalarga emas, eski
qadrdonlaringga, Shoirga, Samarga, boshqalarga...

Bu yogʻi nima boʻladi? Mana, hozir Zamira bilan qabristonda dam olib oʻtiribsan. Eski bir manzaraning takrori —
Afrosiyob, Xoʻjai Xizr, o`zga bir qabriston va soddadil Shoir.
Aytilayotgan gaplar ham oʻsha-oʻsha.

G'aybarov bu yogʻini nima boʻlishini ham taxminan
bilardi. Biror besh daqiqa oʻtib, ular qabristondan chiqishadi.
G'aybarov odat bo`yicha, darvoza yonida o`tiradigan sang



tarosh cholga salom beradi, chol ham odatini kanda qilmaydi, ya'ni musulmoni odillarning xilxonasida qiz bolani
ergashtirib yurgan kimsa salomiga alik olib, lafzini bulg`agisi
kelmaydi. Soʻng ular katta yoʻlga chiqib, yoʻlovchi mashinalarga qoʻl koʻtarishadi. Kirakash taksichi toʻxtaydi. Zamira
orqaga, G'aybarov kattakon xaltasi bilan oldinga, shoferning
yoniga oʻtiradi. Sal yurishgach, G“aybarov orqaga oʻgiriladi
va sekin hazil qiladi: «Bulargayam haq to“laymizmi? Bechoralar
ming yil oldin yashab oʻtishgan, taksida yurish xayollariga
ham kelmagan boʻlsa kerak?» Zamira iljayadi. U Gʻaybarovning
bu bema'ni hazilni rosa yarim soat oldin hozirlab, orqa-oldini
tarashlab, tahrir qilib qoʻyganini bilmaydi, sekin iljayadi.
Shoferning quloqlari ding boʻladi: «Yana kimga haq toʻlaysiz,
oka?» Bechoraning qoʻli rulda, orqada oʻtirgan Zamiraga
tuzukroq qarashning iloji yo`q, Gʻaybarovga koʻz qirini
tashlab, omadli ekan, zangʻar, shunday suluvni ilintiribdi,
deb oʻylaydi. Yigitning oyoqlari orasida yotgan xaltaga e'tibor
ham bermaydi. Gʻaybarov uning yelkasiga turtib, xaltaga ishora
qiladi: «Oʻnta odamning kallasi, ogʻayni!» Shoferning koʻzlari
olayib ketadi, duduqlanadi: «Yyoʻgʻ-gʻe, ooka!..» Zamira uning
qoʻrqoqligidan kuladi: «Biz arxeologmiz, shofer aka, bu kishi
hazillashyapti». Shofer ishonmaydi, endi ishonay deganida
G'`aybarovning navbatdagi gapidan battar hushi uchadi: «Eski
zamonda ham odamlar tilla tish qoʻyarkan, ogʻayni!..»

Toshtarosh cholning g`azabi, taksichi yigitning qo`rquvi —
bular barisi qiziq tuyiladi. Faqat bir narsa, hali cholni ham,
taksichini ham koʻrmasdan burun, qabristonda nafas rostlab
oʻtirgan paytdayoq zavqli tuyilgani yomon. Gʻaybarovning
zavqi doimo chala qoladi. Mabodo, u koʻp qavatli bino
zinalaridan sudralib chiqsa-yu, xayolda bir epkin orzui omonat boʻlib yashayotgan oʻsha horgʻin va suluv ayolni topsa,
murodi hosil boʻlarmidi?..




Nega u suluv va horgʻin? Nega, deylik, Zamiraga oʻxshamaydi? Axir, Zamira yaqinroq-ku, shundoq yonida, qoʻl
uzatsa yetadi!..

Chamasi, koʻngil qarib boryapti. Joʻnroq boʻlish payti
kelganga oʻxshaydi. Qarshingda oʻtirgan qiz bir soat keyingi umrini bundan yarim soat oldinroq yashab ulgurishga
odatlanmagan, aytadigan gaplarini ham avvaldan
to“qimaydi, pardoz bermaydi, u har bir daqiqani yashaydi,
xomxayol-u safsatalarga vaqti ham yoʻq, demak, sen
shunchaki bekorchisan, sen unga hasad qilasan, doʻstim
G'aybarov...

— Bu yorugʻ dunyoda bir oshiq bor edi, Zamira, oʻsha
kelib mahbubasining darchasini chertdi,— G'aybarov qabr
toshini chertib koʻrsatdi. — Ichkaridan soʻroq soʻrashdi:
kimsan? Oshiq aytdi: ochaqol, bu menman. Mahbuba aytdi:
ketaver, bu yerda ikki kishiga makon yoʻq. Oshiq noiloj
choʻli biyobonga chiqib ketdi. Biror yil oʻtib, yana qaytib
keldi, yana darchani chertdi, yana ichkaridan soʻroq
so'rashdi: sen kimsan? Oshiq aytdi: och, men sening oʻzingman. Shunda darchani ochib, oshiqni ichkariga qoʻydilar.

— Shuncha uzoq o`ylab yuribdimi? — deb kuldi Zamira.

— Ha-da, ilgari odamlarning oʻylashga fursati ko`proq
boʻlgan shekilli.

— Qiziq choʻpchak ekan, — dedi Zamira. — Oʻzingiz
toʻqidingizmi?

— Yoʻq, — dedi Gʻaybarov. Jaloliddin Rumiy toʻqigan,
lekin bechora oshiqning uzoq kutgani rost.

— Uning oʻzi: «Ichkarida kim bor?» deb soʻrasa
boʻlmasmidi?

— Bo'ʻlardi-yu, choʻchigan-da, — dedi G'aybarov ayyorona koʻz qisib. — Ichkarida boshqa odam borligidan
qoʻrqqan.




— U yerda hech kim yo`q boʻlsa-chi? — deb kuldi
Zamira. — Shuning uchun dashti biyobonga chiqib ketish
shart ekanmi?

— Bilmasam, — deb yelka qisdi Gʻaybarov. — Rostdan
ham ichkarida boshqa odam yo'qmi?

— Kim biladi, — dedi Zamira ko`zlarini olib qochib.— Balki
u yerda hech kim, balki mahbubaning oʻzi ham yoʻqdir...

— Oshiqning holiga voy ekan!.. — dedi Gʻaybarov oʻrnidan turib. — Ketdik!

U qabriston darvozasi tomon yurdi.

— Qayoqqa? — deb qichqirdi Zamira uning ortidan.—
Xaltani kim koʻtaradi?

Gʻaybarov istar-istamay xaltani oldi. Qabristondan chiqar
joyidagi toshtaroshlik ustaxonasi berk, ko'rgazmaga qoʻyilgan
tosh bitiklar ham ko`rinmas edi.

6. SAMAD

Sakkiz yil burun, mart oyining boshlarida, dushanba kuni
Samad doʻsti G'aybarovga kalitini berib, uyiga joʻnatdi: sen
borib choy qo`yatur.

Ularning ikkisi ham fan nomzodi, ikkisi ham boʻydoq, shahar
bir, davra bir, xullas, oradan qil o`tmas qalin oshna edilar.

Gʻaybarov uning uyiga bordi, lekin qulfga kalit solib
ulgurmasidan eshikni Samadning yoshgina mahbubasi ochdi.
Mahbuba choy damladi, dasturxon yozdi, soʻng, G'aybarov
u bilan tinchgina gallashib o'tirganida, Samadning oʻzi, Xirgoyi qilibmi, xushtak chalibmi («ko`ngil sokinligiga ishora!»),
kirib keldi. Mahbubasi begona odam bilan apoq-chapoq gaplashib oʻtirganini ko`rib go`yo tildan qoldi, qizardi, boʻgʻilgandek tomogʻini ushladi, so`ng qandaydir shilimshiq soʻzlarni
gapira boshladi. Gaplari poyma-poy edi, biror ma'no anglat



masdi — g'azablangan, aqlini yoʻqotgan, rashkdan olov
boʻlib yonyapti, soʻzlarning ma'nosi va yaxlitligi haqida oʻylashiga imkon yoʻq.

Gʻaybarov avvaliga dovdirab qoldi, hatto oʻzini aybdor
his qildi, so'ng ro`parasida ruhsiz o`tirgan ayolga qaradi,
uning alami va iztirobini — hayratga o'rin qolmagan edi —
ko'rdi-yu, hamma gapga tushundi. Lekin u Samadga xalal
berolmadi, o'rnidan shartta turib uning basharasiga tushirish
tugul, ko`zlariga tik boqishdan qoʻrqdi. Sal oʻtib, ko`nglida
ojiz bir shodlik uyg'ondi: parvo qilma, singlim, qaytaga senga
soz boʻldi, muhabbat-puhabbat deb yurma, yaralar tez bitib
ketadi, ming marta shukr qil, Samad bilan bir umr qolmaganingga, to“kilmay qolgan yoshlaringga, sitilmagan jigaringga
shukr qil, singlim, shukrona koʻngilni toʻydiradi!..

Samad boʻgʻziga tiqilgan hamma soʻzlarni aytib, halqumini boʻshatdi. Qiz oʻrnidan turdi, kanop to'rvachasini
qoʻlga oldi, oʻzi kelib supurib-sidirib yuradigan ozoda xonaga
bir qur koʻz yugurtirdi, soʻng tek oʻtirgan G'aybarovga qaradi,
unga nimadir demoqchi bo`ldi, lekin fikridan qaytdi («barisi
Биг 201), hech soʻz demasdan chiqdi-ketdi.

Samad qizning ortidan chopmadi, yuzida xijolatga oʻXxshash bir nima koʻrindi-yu, yoʻqoldi va u G'aybarovning
koʻzlariga tik qarab, go`yo shu soʻz bilan dunyo ustidan
hukm chiqarganday qilib:

— Ablahman, — dedi.

Gʻaybarov uni tushunmoqchi boʻldi. Oʻsha zahoti, Samad
o'zini ablah atagan paytda, hali hayrati so“nmasdan turib,
uni tushungisi keldi. Tushunib kechirmoqqa shaylandi...

Lekin Samad oʻylamoqqa fursat bermadi. Jon kuydirib
oʻzini oqlashga tutindi. Ablahman, doʻstim, dedi, asli boshdan adashdim, boshdan o`zgacharoq yoʻl tutish kerak edi,
bu qizga joʻngina qilib aytish kerak edi, jonimga tegding,




menga ortiq keraging yoʻq, oʻqishingni oʻqi, keyin qishlog'ingga qaytib ket. Lekin men boʻ`shanglik qildim, rahmim
keldi, endi boʻlsa... mana shu koʻrib turganingday... Ogʻir,
mengayam ogʻir, men ham uyalaman, doʻstim!

Samad uzoq vaysadi. Gʻaybarov uzoq jim oʻtirdi. Keyin
shartta oʻrnidan turdi-yu, uydan chiqib ketdi. Qaytib oyog'ʻimni bosmayman, deb qasam ichdi.

Ertasi kuni Samadning oʻzi keldi, yerdan koʻz uzmay oʻtindi: iltimos, joʻra, sen borib gaplash, tun boʻyi mijja qoqmadim, mayli, meni nima desang de, lekin soʻzimni tashlama.

G'aybarov bordi. Qiz toʻqimachilik institutida oʻqir ekan.
G'aybarovni koʻrib ochiq yuz bilan soʻrashdi, keyin, sizga
qoʻshmachilik yarashmaydi, Toshpoʻlat aka, dedi. Samadning oʻzi ham bordi-yu, noumid boʻlib qaytdi. Yana bordi,
ertasiga, indiniga, rosa ikki yil yoʻlini poyladi, lekin qizga
ogʻir botgan ekan, soʻzidan qaytmadi, keyin Samad yana
G'aybarovga dil yordi: «Endi nima qilay, joʻra?»

G'aybarov uning ahvolini koʻrib yurardi, ortiq ayblab
oʻtirmadi, maslahat berdi: «Endi boshqa birortasiga uylan, Samad».

Samad Ma'sumaga uylandi. Gʻaybarov ularning toʻyiga
bordi, keyin qiz koʻrishganda Samadga qoʻshilib tug`ruqxonaga bordi. Ma'suma ichkaridan qizini koʻtarib chiqdi, mashinaga oʻtirdi, shahardan chiqib uzoq dashtlarni aylanib
kelishdi. Samad xursand edi. Gʻaybarov ham xursand. Rishtalar qaytadan tiklangan, tarang...

Samad Ma'suma bilan totuv yashab ketdi. Xotini, uning
qarindoshlari, hamkasabalar — hamma uni izlab tug'uruqxonaga bordi. Ma'suma ichkaridan qizini olib chiqdi. Ustozlari
Haykal Gʻ“aniyevich ham Samadni yaxshi koʻradi. Butun boshli
institutda birgina Samad Mansurov direktor bilan bemalol hazillashadi: «Ehtiyot boʻling, domla, men doktor boʻlsam, siz
oʻtirgan kursi talash boʻlib qolmasin!..» Direktor kuladi: «Sizdan




oladiganim “shu-da, Samad Mansurovich! Lekin, bir hisobda,
siz ham haqsiz, keksa avlod oʻz izzatini bilgani ma'qul. Mayli,
siz doktor boʻlavering, keyin amal talasharmiz...» U Samadning
amal talashmasligini biladi, shu sababdan, koʻnglini keng ochib
gapiradi. Ehtimol, sevimli shogirdi uchun biror kafedra ochishni
mo'ljallab qo`ygan bo'lsa ham ajabmas.

G'aybarov direktor bilan bunday gaplasholmaydi, tili
yomonroq, bo'lar-bo'lmasga chaqib oladi. U bu azim shaharda yolg'iz odam — Samadning toʻrt yashar qizchasi Saida
bilangina hadiksiz gaplashadi. Ular qalin doʻst, bir-biriga
yolgʻon gapirmaydi. Onasi qizchani sal-pal qizgʻanadi, lekin
g'ashi kelganini oshkora bildirmaydi. Faqat ba'zida, qizcha
Toshpoʻlat amakisining naq yelkasiga minib olganida yoki
tepaga, shift barobar irg'itishini talab qilganida, uni odobga
chaqirgan boʻlib, sekin qulogʻidan cho`zadi.

Ma'suma tushungan, oq-qorani tanigan ayol, Gʻaybarovga
oʻchakishib qizchani tergashdan naf yoʻqligini biladi. Shu
bois, oʻzi ham undan oʻtkazibroq mehr koʻrgazadi. Lekin
qizcha bilan Toshpo`lat amakisining doʻstligi bari bir mustahkam. Ona bir kuni erkalashlar oqibatini bilmoqchi boʻlib, qizchadan sekin soʻrab koʻrdi: «Sen ham katta bo`lganingda doʻxtir boʻlasanmi, qizim?» Qizcha choʻchisa hamki,
bolaligiga borib toʻgʻrisini aytdi: «Yoʻq, aya, men Toshpoʻlat
amaki boʻlaman». Qizining gapi qiziq tuyilib, ona ko`ngliga
kek tugolmadi, kuldi, boʻlgan gapni eriga aytdi, eri —
G`aybarovga, G`“aybarov esa, bu gapni eshitib, birdan gʻamgin
tortdi. Bir koʻngli qizchani bag`rimga bosay, dedi, lekin
iymandi. Qizchaning aytishicha, Toshpoʻlat amakining bo`yi
juda baland, qoʻllari naq xona shiftiga yetar ekan.

— Bu uylarni qurgan me'morlarga ham balli, — dedi
Samad faylasufona soʻlish olib. — Shiftining pastligi bolaning
tasavvurini ham cheklay boshlabdi.




— Yoʻq, ayb mening oʻzimda, — deb kuldi G`aybarov. —
Saida menga oʻxshashni istar ekan. Menda boʻydan boshqa
tuzukroq fazilat boʻlmasa, qizingda ne ayb?

Samad, Gʻaybarovning qadrdon doʻsti, birga oʻqishgan,
birga ishlashadi, turgan gapki, uning xulosasiga mutlaqo
qoʻshilmadi. Xotini ham, endi qizchasining begonaga bo`lgan
mehriga ancha koʻnikib qolgan, Gʻaybarovning soʻqqaboshligini
oʻyladimi, hartugul, koʻngli tovlabroq gapirdi:

— Qoʻying, Toshpoʻlat aka, bola deganingiz odamning
yaxshi-yomonini biladi. Uyimizga sizdan boshqa ham qancha
mehmon keladi, lekin Saida ularning birortasiga ham suykalmaydi-ku?..

Samad Gʻ`aybarov bilan xotiniga barobar koʻz qisib, gapni
hazilga burmoqchi boʻldi:

— Yo`q, Ma'suma, Saida emas, manavi kap-katta amakining oʻzi suykaladi. Asli bular bir-biriga juda oʻxshaydi, ikkovi
ham xayolparast, ikkisi ham arazkash, boʻlmasa, biz ham bola
bo`lganmiz, lekin men umrimda biror marta qoʻshnimiz Sokina
xola boʻlishni orzu qilmaganman. Mana sen, doʻstim G'aybarov,
hademay professor boʻlasan, unvonni olib, yana biror oʻn besh
yil kutib tursang, Sayda ham kap-katta qiz boʻlib qoladi...

G'aybarov doʻstining qaltis hazilidan oʻngʻaysizlandi.
Uylanmasa bo`lmasligini sezdi. Yoʻqsa, oshnalar naq quloqni
teshib yuborishadi. Har holda, ro`zgʻorning afzalliklari ham
bor, kelganingda ovqating tayyor turadi, kiyiming doim yuvilgan,
ovqat bilan toza ko`ylakka ozgina mehr ham qo`shilsa bormi!..

Gapning ochigʻi, u Samad bilan Ma'sumaga havas qilardi. Ular boshda muhabbat neligini ham o`ylab koʻrishmagan.
Shoirning qaynonasi Poshsha xola oʻrtada turdi. Mahallasidagi dotsent Yoqubovning Ma'suma degan qizi borligini
kuyovining doʻsti Samadga kelib aytdi:




— Yurish-turishi joyida, diplomi ham bor, tayinli joyda
ishlaydi, topish-tutishi ham chakki emas, siz shunga uylaning,
bolam, mening gapim — gap, avval bir koʻrsangiz ham mayliga,
husni tarovati ham tuzukkina, hech afsus qilmaysiz.

Samad, garchi xolaning gaplariga ishonmagan boʻlsa-da,
sinchkovligi tutdi, sirk yonidagi maydonga chiqib, quda xola
boshlab kelgan qizni ko'rdi, ma'qul topdi, qiz ham suqsurdek yigitni ko`rib, sal tob tashlaganday boʻldi. Qisqagina,
lckin puxla qilib gaplashib ham olishdi.

— Siz-u men bugunning odamlarimiz, Samad aka, —
dedi Ma'suma. Bunday namoyishlar-u quda xola bilan
yurishlar menga ham sira yoqmaydi, lekin Poshsha xolaning
koʻnglini qoldirmay, dedim. Har holda, u kishining
kuyovlari tuzuk yigit, elda nom qozongan, sizni u kishining
doʻsti bo`ladi, deb aytishdi, keyin Shoir akaning doʻsti
ham bama'ni odamdir, deb oʻyladim, mayli, bir sinashib
koʻraylik. Endi ochiq gapirganim uchun xafa bo`lmaysiz.

Samadga Ma'sumaning dangalchiligi ayniqsa yoqdi,
uyalib-netib oʻtirmay, o`zining maishatidan soʻzladi, ya`ni
kandidat ekanligi, doktorligi yaqin qolgani, tushayotgan maoshi, ikki xonali kvartirasi....

— Sizni judayam pakana bo`lsa-ya, deb qoʻrqqan edim, —
deb hazillashdi u. — Xayriyatki, bo`y bastimiz barobar ekan.

Qiz uyalib, boshini quyi soldi, ibo bilan, oʻzini ancha
xoksor tutib soʻzlandi:

— Siz mendan balandroq ekansiz, Samad aka.

— Endi, Ma'sumaxon, xudo boʻydan bergan-ku, aqldan
ham ayamagan boʻlsin, — deb kuldi Samad, soʻng yana
jiddiylashdi: — Mayli, hazil ham oʻz yoʻliga, asosiy gapga
oʻtaylik... Mening ham oʻzimga yarasha yor-birodarim bor,
ularning uyga kelib turishi bor, ularga qovoq qilmaysiz, Ma'sumaxon, qachon kelsa ham dasturxon ochasiz. Bir xillari




borki, juda surbet, masalan, islomshunos G`aybarov Toshpo'lat, qulog'igacha choʻpchakka toʻla, oʻlguday injiq, lekin
mening eng yaqin doʻstlarimdan... Oʻrgatmoqchi yoki yoʻliga
solib olmoqchi, deb oʻylamang, azaldan udumimiz shu —
dasturxonimiz ochiq boʻlgan.

Bir oy oʻtib toʻy boʻldi. Mana endi tinch-totuv yashab
yurishibdi. Farzandlari bor, Saida, toʻrt yashar, juda shirin,
hatto injiq G'aybarovning ham mehrini iydirgan qizcha.
Bordi-keldilari ham o`zlariga yarasha. Tanishlari orasida ikkiuchta akademik, bitta deputat, ikkita rahbar (biri Ma'sumaning qarindoshi, unisi Samadning hamqishlogʻi), uchta yozuvchi, bitta Shoir bor; oy sayin bo`lmasa ham, oy osha kelib
turishadi, bularning oʻzlari ham tortinmay borishadi. Ilgarilari
uncha oʻrganib-oʻ“rganmay, koʻproq til uchida aytiladigan
shirin gaplarga uchib oshna boʻlishardi. Shundan firib ham
yedilar — kinochi Akmalning oilasi bilan oshnaliklari
koʻngilsiz xotima topdi. Akmalning oʻzi bir navi-ku, lekin
xotini Salomat juda g“addor chiqdi, bir gal tumonat ayol
oʻrtasida Ma'sumaning koʻziga baqrayib turib, siz bilan
eringiz bizning davraga munosib emassiz, deb aytdi.
Ma'sumaga yomon alam qildi, uyga qaytib, eri ikkita rasvo
film olgani bilan Salomat xudo bo`p ketdimi, ularni asli siz
topgansiz, mening tanishlarim orasida bunaqa betamiz nonkoʻrlari yoʻq, deb Samadning boshiga ta'nalar yog'dirdi.

Xayriyatki, payti kelib, Ma'sumaning qasosini Shoir oldi.
Kinochi Akmalning xotini Salomat Shoirning shuhratiga tuzoq qoʻyib, oila doʻstlari safiga qo`shmoqchi boʻlganida rosa
ta'zirini yedi. Shoirning andak kayfi bor ekanmi, jerkib tashladi: «Men bilan eringiz kelib gaplashsin, xotinlar bilan oshna
boʻlmayman, Salomat xonim! Umuman, men yogʻli шатаlardan bezorman, tomogʻimdan oʻtmay qoldi, shu paytgacha
oʻtganini qusolmasdan garang boʻlib yuribman».




Oʻsha kun Ma'suma uchun bayramga aylandi. Qasosli
dunyo, deb oʻyladi, Salomat bilan eri bizni mensimagan
edi, mana, Shoir aka ularni mensimadi, taklif etganiga pushaymon qildirdi. Shu gapdan keyin Ma'suma bu dunyoda
haqiqat borligiga qaytadan ishona boshladi. Erining doʻstlariga mehri ortdi.

Uning fikricha, G'aybarovning yagona aybi — soʻqqaboshligi.
Xotini bo`lganida, balki obroʻsi ziyodaroq boʻlardi. Ma'suma
dugonalari bilan kelishib, kelinlikka bir-ikki nomzodlar ham topdi.
Lekin Gʻ“aybarov uchrashuvga unamadi, va'da berdi-yu, lekin
aytilgan joyga (sirk yonidagi maydonga) bormadi.

U Samadning uyiga doimo bir oʻzi keladi. Boshqa mehmonlar boʻlmaganda, shunda ham doʻsti bilan maslahatni bahona
qilib, aslida esa uning qizchasi Saida bilan gaplashib oʻtirgani
keladi. Ba'zida oylab qorasini ko`rsatmaydi. Bizdan zerikdi,
deb kuladi Samad shunday paytlarda, sen-u men oʻta bosiq
odamlarmiz, Ma'suma, Gʻaybarov esa hali tiyilmagan, kimlar
bilandir olishib yuribdi, u oʻzi shunaqa, birov bilan
bahslashmasa, birovning koʻnglini ogʻritmasa turolmaydi, sen
uni katta olimlar qanchalik xushlamasligini bilsang edi... Bilimsiz,
deb aytolmayman, bilimi bor, lekin tuzukroq biror ish qilmagani
yomon, oxirgi kitobi chiqqanidan beri besh yil oʻtibdi hamki,
bu akam xotirjam, shunchaki laylak haydab yuradi!..

Samadning G`aybarovga yon bosgani, unga xayrixohlik
qilgani Ma'sumaga yoqadi. Eri insofli, boshqa odam boʻlganida eski doʻstidan yuz oʻgirishi ham mumkin edi. Samad
juda salobatli, G'aybarovning ham koʻrinishi tuzuk-ku, lekin bilmagan odam uni Samadning shoferi boʻlsa kerak, deb
oʻylaydi. Bir kuni Buxorodan kelgan mehmon, G`ʻaybarov
Saidani oʻynatayotganini koʻrib, Samadga, shopiringiz koʻp
bolaparvar pisar ekan, deb aytdi. Keyin, Gʻaybarov qaysidir
ishni bahona qilib chiqib ketganida Samad rosa kuldi:




— E, baraka topkur, Shaydullo aka, — deb aytdi. — Bu
yigit pisar emas, G'aybarov, katta domla!..

— Yoʻgʻ-e! — deb xitob qildi Shaydullo aka.

Samad mehmonni ishontirish uchun javondan
G`aybarovning kitobini olib koʻrsatdi.

— Te Re Gʻ'aybaruf... «Shariat»,—deb oʻqidi Shaydulio
aka. — E, bu bolaparvar mundoychikin domla ekan-ku,
musulmonlikdan risola yozibdi-ya!.. Mulla bitishli ekan, qaysi
machitda xizmat qiladi?..

— Machitda emas, institutda domla, — dedi Samad battar
kulib. — Fan kandidati. Kandidat nimaligini bilarsiz, Shaydullo aka?..

— E, nodonlik qursin, — deb kuldi Shaydullo aka peshonasiga urib. — Axir, bizdi shaharda kandidotlarning mana
mundoy chikin ishkambasi boʻlguvchi edi-ku!..

Mehmon gapirarkan, Samad kamzulining jez tugmalarini oʻynab oʻtiradi. Ularning har biriga bittadan sariq chayon
shakli zarb etilgan. Tugmalarni Samadning oʻzi Tbilisidan
olib kelgan, Ma'sumaning irimchiligidan kulib, qo'yaver,
Zora shuni koʻrib mendan choʻchishsa, deb aytgan. Umuman,
Samad juda poʻrim kiyinadi. Chayonli tugmalar, shaytonteri kamzul, bo`yinbogʻ, koʻylak, bo`yin, yuz — hammasi ohorli
va ajinsiz. Peshonasiga tushgan chiziqlar hisob emas, ular
erkak odamga koʻrk. Sochlari qalin, quloqlari ustida andak
jingala tortgan, lekin bo`yoq yoki qizdirilgan taroq tegmagan — oʻziniki, kumushrang va koʻrimli. Samadning qiyofasida dazmol izi sezilmaydi — Ma'sumaning sarishtali xotin
ekaniga shuning o`zi isbot. U erining kelbati-yu gaplaridan
zavqlanadi, ayniqsa, u o`ziga teng olimlar bilan suhbat
qurib oʻtirgan chogʻlarda, koʻrib koʻzi to'ymaydi. Mana
hozir ham Samad G'ʻaybarov bilan gaplasharkan, uning
quloqqa singavermaydigan ba'zi almoyi-aljoyi gaplarini sira



boʻlmay eshitdi, soʻng, u ichida borini toʻkib boʻlgach,
sekingina soʻradi:

— Shumi?

— Qolgani keyin, — dedi G'aybarov qovogʻini solib.

Samad koʻzoynagini oldi, stol ustiga tashlab, iljaydi.

— Ahmoq emasliging tayin, Toshpo`lat, — dedi. — Lekin
aqllisan, deb aytishim ham qiyin, aytsam ham bari bir
ishonmagan boʻlarding.

— To'g'ri, — deb bosh irgʻadi G'aybarov. — Ishonmagan boʻlardim.

— O`zing bilasan, mening qarzga maqtaydigan odatim
yoʻq. Kel yaxshisi, jo'nroq gaplashaylik.

G'aybarov itoat ma'nosida bosh egdi. Buni koʻrib Ma'sumaning kulgisi qistadi. Odatda G“aybarov Saidaning
buyruqlarini bajarishdan oldin ham mana shunday bosh egib
oladi. Ma'sumaning kulgisi G'aybarovning nazaridan chetda
qolmadi, doʻstining Xotini paypoq toʻqib oʻtirgan burchakka
hadiksirab qarab oldi. «U ayollardan qoʻrqadi, — deb o`yladi
Ma'suma, — bechora g'alati boʻlsayam yaxshi yigit, xotini
boshiga chiqib olmasa goʻrga edi...»

— Kel, joʻnroq gaplashamiz, — deb takrorladi Samad.—
Gʻidi-bidini chetga qoʻyaylik, mard boʻlsang ayt, sen Haykal
G'aniyevichga nechta maqola yozib bergansan?

Haykal G'aniyevich — ularning direktori, fan doktori,
professor. Ma'suma dastlab uning ismini shunchaki laqab
boʻlsa kerak, deb o`ylagan edi, keyin bilsa, rostdan ham
ism ekan. Ismligini bilib kuldi, lekin suhbatda hozir
boʻlgan Shoir unga tanbeh berib, ismlarda hech ayb yoʻq,
deylik, maymun soʻzi aslida chiroyli degani, deb aytdi.
Ma'suma, oddiy bir vrach ayol, bu gapdan keyin har
qanday gʻalati ismlarni eshitganda ham oʻ`ylabroq
kuladigan boʻldi.

Ши



— Тккйа, — дефш С"аубагоу. — Гекш Югопаз Бо51тавап.

— Tushunarli, — deb salmoqladi Samad, — bunga sening
quvliging aybdor. Yoki uslubing toʻgʻri kelmagan. Katta
olimlarga koʻproq uslubsiz shogirdlar kerak. Aslida, gap uslubda
ham emas, ustozlarning yalqovligida. Fikr ma'qul bo`lsa bas,
uslub-u soʻzlarni randalab olish qiyin emas. Lekin ular negadir
yalqovlik qilishadi. Endi, joʻra, bularning barisi oldi-qochdi
gaplar. Maqsadga kelaylik. Fan nomzodi boʻlganimizga sakkiz
yil boʻldi. U paytlar oriq, kamtar yigitchalar edik. Eslaysanmi,
bazmlarimiz ham kamtarona oʻtardi...

— Otam kambagʻal, — dedi G`aybarov.— Menga oq
fotihadan boshqa narsa berolmagan.

— Bu gaplar ortiqcha, — dedi Samad. — Bari bir sen boy
bo`lolmaysan, Toshpoʻlat. Bo'ladigan odamning siyogʻi boshqa,
darrov bilinadi. Mening doktorligim tayyor ekanini bilasan,
lekin sen, qadrdon doʻstim, sakkiz yildan beri nima ish qilding?

— Hech narsa, — dedi G'aybarov. — Hali bir qarorga
kelganim yoʻq.

— Shuncha vaqt it quvib yurdingmi? — deb soʻradi
Samad. — Choʻ“pchakdan koʻproq yig`ilgan boʻlsa, folklorchilarga qoʻngʻiroq qilaylik?

— Kerakmas, — dedi Gʻaybarov. — Rosti, koʻnglim
joyida emas, qiynalib yuribman, oshna.

Samad sal ajablandi, lekin surishtirib oʻtirishdan erindi
chogʻi, shunchaki bir xitob bilan cheklandi:

— Menga qara, Toshpoʻlat, sen hammaga ham shunday
ochiq gapiraverasanmi?

— Doʻst bo`lgandan keyin... — deb chaynaldi G“aybarov.— Ochiqroq gaplashging kelsa nima qilasan?..

— Inson kamol topgani sayin rostgoʻylikning ham turi
Ко"рауагкап, — deb kuldi Samad. — Hali sen-u men yayrab




davron suradigan paytlar ham keladi. Oʻshanda ayni bugungi
oshnalarimiz bilan raqobat qilamiz. Keksalarni hisobga qoʻshmaslik
kerak, unda ularni topolmaysan. Qolaversa, keksalarning
gʻazabidan qoʻrqish shart emas. Sen-u men Arastu boʻlsak ham
bir pul, bari bir ular bizni mensimaydi. Ular xushomadga oʻchroq.
Aqlli yoshlarning aksariyati oʻjar va xudbin, ular iliqroq gap
aytib yubormaslik uchun xoʻrozlanishadi, goho odobni ham
unutib qoʻyishadi. Shu sababdan ba'zi kattalar o“z atroflarida
girdikapalak boʻlib yuradigan odobli, ammo borib turgan xashaki
yoshlarga homiylik qiladilar, ularni qulogʻidan tortib boʻlsa ham,
tepaga qarab sudraydilar. Bir kun qarabsanki, yuksaklikka erishgan
odobli shogirdlar haligi odobsiz, xudbinroq, lekin aslida aqlli va
talantli yoshlarning shoʻrini quritadi. O`zaro kurashlarning yangi
bosqichi yuzaga keladi. Sen ham vaqti-vaqti bilan kattalarga iliq
gap aytib turishni unutma. Mana, Sotvoldiyevni olaylik, anchayin
chinoqliklardan yiroq odam, lekin ba'zida yoshlar salom bermasa
ор"ппаф.

С"аубагоу батафт епФ Ко"тауо вапбек ПаугацатБ
qaradi, koʻzlari katta ochildi. Ma'suma ham ajablandi, u
eridan haligacha bunday gaplarni eshitmagan edi.

— Unga salom berishadi chogʻi? — dedi G'aybarov.

— Har doim ham emas, — dedi Samad. — Lekin u aqlli
odam-da, g`azabini tiyadi. Axir, salomni birovdan tilab olmaysan-ku!

— Shunday.

— Balli, G'aybarov! — Samad mamnun kulimsiradi. Endi
menga ayt, chinakamiga halol va qat'iyatli boʻlishga qurbing
yetadimi?

— Bilmadim, Samad...

Gʻaybarov oʻylanib qoldi. Choʻntagidan papiros chiqardi.
Ma'suma olib bergan kuldonni kreslo tirsagiga qoʻyib gugurt chaqdi, toʻyib tamaki tutunini yutdi.




— Men oʻzimning narximni bilmayman, Samad, — dedi
u sal oʻtib.

— E, qoʻyilgan narxlarning hammasi bekor, — deb qoʻl
siltadi Samad. — Odamning qadri oʻziga bogʻliq.

— Ko`p yaxshi gaplarning balandparvoz boʻlib tuyilgani
yomon, — dedi Gʻaybarov. — Aslida ular hammamizga
daxldor, hammamizning koʻnglimizda bor. Vatan, sadoqat
va fidoyilik qalbda yashagani ma'qul, qonda e'tiqod boʻlmasa, eng ulug` shiorlardan ham zarracha naf yo`q. Shularni
oʻylab, kamsuqumlik bilan miq etmay yuramiz, qarabsanki,
oʻzimiz ham sezmagan holda chekkaga chiqib qolibmiz...

— Toʻgʻri, nutq so'zlashga usta odamlarga ko`proq ishonishadi, — deya ma'qulladi Samad.

— Biror iblis sadoqatdan lof urgan paytda, men soqov
boʻlib qolaman. Bu ham tamagir ekan-da, deb oʻylashlaridan qoʻrqaman. Oʻsha iblis, so“zamol ablah, ipirisqi mansabparast mening koʻnglimda pinhon yashayotgan muqaddas
soʻzlarni oshkora sotib kun koʻradi. Fojia shundaki, unga
e'tiroz bildirolmaysan, uning hamma gaplari umuman toʻgʻri
boʻlib chiqadi. Umuman toʻgʻri gaplaridan xudo asrasin!
Kamtarlik yaxshi narsa, lekin ba'zida shunaqa pand bergani
yomon...

— Xoʻsh, nima qilmoqchisan? — deb soʻradi Samad.

G'aybarov doʻstiga ranjibroq qaradi:

— Nima qilish kerakligini bilsam, sendan maslahat soʻrab
oʻtirmasdim. Men oʻylayapman, doʻstim, koʻpdan beri o`ylab
yuribman.

— Shunday bir asbob ixtiro qilsang, — deya gap qo'shdi
Ma'suma, — odam rost gapirganda jim tursa-yu, yolg'on
gapirganda chinqirib yuborsa!..

— Balki shunday qilish kerakdir... — dedi G'aybarov
ruhsizgina. — Kulgi boʻlishdan choʻchiysan odam, insof



deganingning aniq bir oʻlchovi boʻlmasa, kim ham oʻzini
yomon sanardi...

— Bekor gap! Haq gap egasini topadi, — deya e'tiroz bildirdi
Samad. — Sen, agar hushing kelsa, esnamasdan yozishing mumkin.
Ana, Shoir, uning bizdan ortiqroq joyi bor ekanmi?

Samadning ovozida ozgina g`ayirlik sezildi. Ma'suma
ta'na qilgandek, eriga yer ostidan bir qarab oldi.

— U sen-u men ham tuygan narsalarni bizga nisbatan tuzukroq ifoda etadi, — dedi G'aybarov.

— Ehtimol...

Samad G'aybarovning gapiga shunchaki kulib qoʻyaqoldi.
Ma'suma xijolat chekdi, eri unga sal kibrli bo“lib qolgandek
tuyildi. G'aybarovning ogʻrinmaganini koʻrib, xiyol ajablandi: bunchalik latta bolmasa, nega indamaydi, yoʻq, mendan kulishsa tek turmasdim, Samad akam boʻlsayam tek
turmasdim, bu esa pinagini buzmay jim oʻtiribdi... Tagʻin u
ichida kulayotgan boʻlsa-ya?

G'aybarov kresloda, oyoqlarini chalishtirib, beg'am, betashvish, papiros burqsitardi.

— Fikr tarzing jo'nroq, Toshpoʻlat, — dedi Samad.—
Soddaroq fikrlaysan, oʻrtoq.

— Kim bilsin, balki rostdan ovsardirman... — deb
g'oʻldiradi G'aybarov.
— Birov seni ovsar deyayotgani yo`q, — deya tanbeh

berdi Samad. — Lekin bari bir soddaliging bor. Sen haqingda
mendan soʻrashsin, molining fe'li egasiga ma'lum... U paytlar
student edik, Ma'suma, — dedi u xotiniga yuzlanib.— Сғ"ауbarovning almisoqdan qolgan qoʻ`ng'iroqli soati boʻlardi.
Qoʻshni xonadagilar bizdan bir soat oldin turib ketishardi.
Oʻshalar G'aybarovning soatini olib, keyin qaytarib berishmadi. Oʻzlari vaqtida uygʻonadi, biz boʻlsak, soatimiz ularda,
darsga har kuni kechikib qolamiz. Har kuni ming marta uzr




soʻrashadi, ertagayoq yangi soat olamiz, deb va'da berishadi,
lekin olishsa qani! Bu akam, oʻzining soatini so`rashdan
uyalib, boshqa soat xarid qilganlar!..

— O`zlari bilib qaytarishmasa nima qilay? — dedi G`“aybarov qizarib. — Oʻzi menga bir balo boʻlgan, doim bir
g'alvaga uchrab yuraman... Sen ayt, nega men birovning
cho`ntagidan tushib qolgan oʻn so'mni cho`ntagimga solmayman, o`ziga qaytarib beraman? Axir u odam puli tushganini bilmaydi, meni ham tanimaydi... Nega?

— Egasi koʻrmasa olarmidingiz?

— Yoʻq, bu olmaydi, tashlab ketaveradi, orqadan kelgan
odam oladi, — dedi Samad. — Esingda bormi, Gʻ'aybarov,
studentlikda uch soʻ“mning bahridan kechib yerga tashlaganimiz? Oʻshanda biror beshta odam ega chiquvdi. Egalik
ham nisbiy. Yiqilib qolguday boʻlib kulganlaring yodingdan
chiqmagandir?

— Gapni opqochma, — dedi G'aybarov. — Sen ayt,
nega men birovning haqini ololmayman? Vijdon deganlari
shumi? Vijdon bunchalar joʻn emasdir?

— Bir marta olsam, keyin shunaqa boʻp qolaman, deb
qoʻrqasan, — dedi Samad. — Vijdon emas, shunchaki xudbinlik, dimogʻdorlik...

— Soat mening esimdan ham chiqib ketgan ekan,—
dedi G'“aybarov sal oʻtib. — Rostdan qaytarib berishmagan.
Gʻashim kelardi, lekin indayolmasdim. Sen ular nega soatni
qaytarib bermaganini bilmaysanmi?

— Sababi aniq, — dedi Samad. — Sen oʻzing talab qilmagansan.

— So'`rash shartmi, ular shusiz ham mening soatim ekanini
bilishardi-ku? Sababi boshqa yoqda, Samad. Ular meni
mensishmasdi, doʻstim. Tushunasanmi, mendan mutlaqo
uyalishmasdi, men nima-yu manavi jonsiz devor nima —




ularga bari bir edi. Lekin mening devordan farqim borday,
buni bilaman, afsuski, koʻ“nglimdagini doʻstimiz Shoir kabi
soʻzlarga tiza olmayman. Uning mendan ustunligi ham
shunda. Uning tili biyron, meniki naq tarasha...

— Oshirib yubording, — dedi Samad. — Mana, tuppatuzuk gapirib oʻtiribsan-ku? Oʻsha gaplarniyam gapir-da!..

— Qiyin, — dedi G'aybarov. — Ko`proq alaming kelganda gapirishni istaysan, lekin, afsuski, bu paytda seni
tushunishlari qiyinroq....

Samad G`aybarovga achinibroq qaradi. Ma'suma o`ylandi, tagʻin xayoli qochdi: rostdan ham, G“aybarov kim
oʻzi? Eri uni biladimi? Yoki faqat birga oʻqigani bahona,
oʻlganining kunidan gaplashadimi? G“aybarov, mensimaysan,
deb aytganday boʻldi, shu rostmi? Erining tepadan kelishiyu, kulishlarini shunchaki hazilga yoʻyib boʻlarmikin? Nega
unda orani uzib qoʻya qolmaydi yoki biror til qisiqlik joyi
bormi?.. Unday desang, yana boyagi gap — nega mensimaydi, nega kuladi? Bu dunyo qiziq-da, deb oʻyladi ayol,
erimning baland kelgani menga ogʻir botmaydi, qaytaga,
uning ustunligidan quvonaman, mabodo, Samad akam emas,
G'aybarov erim boʻlganida-chi?..

U go`yo eriga xiyonat qilib ulgurgandek qizardi, shoshapisha qoʻlidagi paypoqqa mashgʻul boʻldi.

Eshik qoʻngʻirogʻi chalinib, ayolning xayoli boʻlindi. Borib
eshikni ochdi: Samadning jiyani Xolida, ishdan qaytayotib Saidani
ham bogʻchasidan olibdi. Uzun-qisqa boʻlib ostonada turishibdi.

— Saida keldi, Toshpo`lat amakisi, — dedi Ma'suma
qizchasini xonaga boshlab kirib.

— Assalom...— deb salom berdi qizcha, soʻng oyisi
oʻrgatgandek, salgina egilib ta'zim qildi.

— Salom, oppoq qiz. — dedi G“aybarov. — O`qishni
bilay deb qoldingmi?




Qizcha uyalib, koʻzlarini yerga tikdi.

— Bog'cha opalari maqtayapti, — deya qizi oʻrniga javob
berdi Ma'suma.

Odatda, G“aybarov uch-toʻrt kun kelmay qolsa, qizcha
birdaniga koʻnikib ketolmas edi. Hozir ham shunday boʻldi.
Saida unga yaqin kelmadi, ichkari xonaga kirib ketdi.

Samadning jiyani kirib salom berdi. G'aybarov alik olgani
iymandi. Qiz salomi javobsiz qolganidan uyalib ketdi. U
yarim yilcha avval oʻqishga kelib, yiqildi. Togʻasi yordam
bermadi, mayli, biror yilcha qiynalsin, keyin oʻqishning
qadriga yetadi, dedi. Endi Xolida to'quvchi boʻlib ishlayapti, garchi togʻasini qora tortib kelgan boʻlsa-da, na uning
uyiga, na xotiniga va na shaharga tuzukroq ko'nikkan.

— Saidaning kiyimini kiydiring, Xolidaxon, — dedi Ma'suma uning joniga ora kirib, so`ng, qiz ichkari kirgach,
Samadga qarab dedi: — Bechora qiynalib yuribdi, bir uyiga
oborib kelsangiz boʻlardi.

— O'ziyam yoʻlni biladi, — deb toʻngʻilladi Samad.—
Avtobus soat sayin qatnaydi, juma kechqurun ketsa, yakshanbada qaytaveradi.

— Shu bahona, oʻzingiz ham oʻynab kelardingiz... —
deya e'tiroz bildirdi Ma'suma.

— Muni qara, mendan qutulishni koʻngli tusab qopti!..—
deya hayratlangan boʻldi Samad. — Shu, doʻstim, xotinlarga
ishonma, qullikda tutsang bir hisob!..

G'aybarov gap qo'shmadi. U Samadning ustaligini bilardi.
Jiyanini yaxshi koʻradi, lekin sirtiga chiqarmaydi. Samad
qattiqqoʻllik bilan tergab-tejagani sayin, xotinining rahmi
qoʻzg'aydi, qizni tog'asidan himoya qilishga o`tadi. Turgan
gapki, jiyan bunday yanganing soyasiga koʻrpacha soladi.
Тор"амдап ham ranjimaydi, har qalay, jigari unga yomonlik
tilamaydi.




— Shu, deyman, Toshpoʻlat, sen menga mundoq xushomad qilsang-u Xolidaga uylansang nima boʻlarkan? — deb
hazillashdi Samad. — U mening jiyanim, sen mening doʻstim, begonaga uzatgandan koʻra...

— Senga xudo bas kelsin, oshna, — dedi G“aybarov.—
Esing joyidami yo meni uyingga kelmaydigan qilmoqchimisan?

— Nega, qarindosh boʻlsak yomonmi?

— Xolida hali yosh-ku?..— Ma'suma bu gap og'zidan
qanday chiqib ketganini payqamay qoldi. Labini tishladi.
G'aybarovga zimdan razm soldi: yoʻq, ogʻrinmabdi, tusi
oʻsha-oʻsha...

— Hazil, — deb kuldi Samad. — Darvoqe, Toshpoʻlat,
koʻpdan beri soʻramoqchi boʻlib yuraman, haliyam
Galatepaga koʻmilishim shart, deb oʻylaysanmi?

— Har holda, tugʻilgan joying...

— Jinni boʻpsan! Eh-ha, hali o`limgacha ming marta
uylanib, ming marta ajralsa boʻladi. Qarigan chogʻingda ming
birinchi qilib birorta galatepalik kampirni topib olarding-a!..
Tnara deganing boʻlardi, haliyam xat yozib turadimi?

Ma'sumaning quloqlari ding boʻldi — u haligacha bunday ismni eshitmagan edi. Umuman, unga eri bilan G'aybarovning uzoq shaharda kechgan studentlik yillari shubhaliroq bo`lib tuyilardi, kim bilsin, ular qaylarda va kimlar bilan
yurgan... Eslab turishlari rost, lekin faqat ichgan pivolari-yu
hamisha og'aynilarini eslashadi. Ayollarning ismi atalmaydi
hisob, atalganda ham, yo professor kampir, yo kutubxona
mudirasi, yoki juda nari borsa, kurs onaboshisi bo`lib chiqadi.

— Nega indamaysan? — deb qistadi Samad.

— Yozmay qoʻydi...

G'aybarovning oʻtgan kunlarni eslagisi kelmadi. Chalgʻimoqchi boʻlib, xona devoridagi kattakon suratga qaradi.
Do`stlari Abduvali Soqol chizgan Samad bilan Ma'suma



ning surati, oʻzlariga juda oʻxshaydi, Samadning boʻyi
baland, tik qarab turibdi, Ma'sumaning boshi uning ko`kragi barobar, goʻyo erining yurak urishiga quloq
tutayotgandek.

— Nega indamay qoldilaring? — deya ilmoq tashladi Ma'suma. — Ochmaysizlarmi eski gunohlaringni?

— Bizning xotinning sinchkovligini qara, Toshpo'lat!
deb xitob qildi Samad.— Qoʻrqma, Ma'suma, u bir farrosh
ayol edi, bodi bor ekanmi, Gʻaybarovga bir-ikki marta tuya
juni soʻrab xat yozgan... Oʻzing bilasan, bu akam galatepalik,
bularda tuya-puya degan jonivorlar koʻp boʻladi.

O`zini boladay laqillatishga urinishgani Ma'sumaga
yoqmadi. Erkaklarning gurungiga aralashgan men ham tentak, deb o`yladi, mayli, gapiraverishsin...

U oʻz xonasiga chiqdi. Alami hadeganda tarqayvermadi.
Tepadan dumalab tushganlar, deb oʻyladi ichida, so'ng o`yidan o`zining kulgisi qistadi, Galatepa, Qoʻrgʻontepa, Tillatepa, hatto Samad akamning tep-tekis qishlogʻining nomida
ham tepasi bor, Qo`shtepa, kaftdek yalang joy-ku, lekin
nomi Qoʻshtepa. Ularning qishlogʻi asli Samarqand tarafda
ekan, keyinroq odamlar qoʻriq ochishga joʻnashganda, bechoralar biyday dashtga qishloqlarining nomini olib kelishibdi. Ma'suma besh yil Samadga xotin boʻlib, erining qishlog'ini yaqindagina borib koʻrdi. Qoʻngan uylari endi suvoqdan chiqqan edi. Toʻrt xonali dangʻillama uy, jihozlar mo`l,
biror hafta yashab qaytishdi. Seni ilgari opkegani uyaluvdim, anavi uyda turardik, dedi Samad chetroqdagi tomi
chiy bilan yopilgan eski bir kulbani koʻrsatib. Ma'suma eri
mashinani yangilayman deb yigʻib yurgan pullarning qayga
ketganini endi tushundi — uni deb uy quribdi. Hafta sayin
qishloqqa qatnab yurganlari bejiz emas ekan. Xotin ketgan
pulga achinmadi, erining qunt-u e'tiboridan quvondi. Qayta



digan kunlari Samad uni oʻsha eski kulbaga kiritib aytdi: buzib
tashlagani koʻnglim boʻlmadi, yolg'iz oʻgʻil bilan qari ena,
ikkovimiz shu joyda yashardik... Bu gaplarni aytganida ovozi
titrab ketdi, koʻzlari namlandi. Ma'suma uni mahkam quchoqlab
oldi. Er-u xotin, bir-birlariga mehrlari oshib, shu alfozda turib
qolishdi. Samad onasini esladi, Ma'suma kelinlik chogʻlarini.

Xonaga qoʻ`gʻirchogʻini koʻtarib Saida kirdi.

— Toshpoʻlat amaki ketdi, — dedi u.

Ma'suma qizini ergashtirib, mehmonxonaga chiqdi, eriga
ta'na bilan qaradi.

— Ovqatga qol, demabsiz-da?

— Koʻnmadi, Ma'suma, — dedi Samad qoʻlidagi jurnalni
chetga qoʻyib. — Eski yarasini yangilab qoʻydim, meniyam
jin urgan, Inarani gapirib nima qilardim... Ayb oʻzida, tayyor
oshini ogʻzidan oldirib yuradi.

— Shu joʻrangiz sal boʻshangroq, — deya gapiga qoʻshildi
Ma'suma. — Uyatchanroqmi-ey...

— Sendan uyaladi, — dedi Samad. — Kim biladi, balki
senga zimdan koʻngli bordir.

— Aynimang, dadasi!..

Ma'suma qizardi, eridan ranjidi. Samad uni shunday qaltis
hazillari bilan uyaltirishni xush koʻrardi.

— Uni hadeganda tushunish ham qiyin, — dedi Samad
jiddiylashib. — Bir qarasang bulbuligo“yo, bir qarasang —
mum tishlaganday jim.

— Xayolparast, — dedi Ma'suma.

— Yoʻq, Toshpoʻlat yaxshi olim, — deya e'tiroz bildirdi
Samad. — Mendan yaxshiroq. Koʻp narsa biladi, lekin sal
yalqovligi yomon...

Ma'suma eriga ajablanib qaradi. Lekin eridan xafa boʻlmadi, qaytaga, kamtarligi uchun unga mehri battar iydi,
yaqinroq kelib, yonog£ʻini tutdi.




Samad xotinini o`pdi.
— Siz yaxshisiz, jonim, — deb shivirladi u. — Sizni hech
kimga bermayman, hech kimga alishmayman.

7. MUHABBAT

G'aybarov shaharga kelib ilk bor oshiq boʻlganida, soʻng
erta bahor Galatepaga qaytib, Naim amakining uyiga
mehmonga borganida kayfi andak oshib, uning kamgap,
mehribon xotiniga kelin boʻlmishi haqida soʻz ochdi. Kelin
haqidagi choʻpchak, G'aybarovning oʻzi to`qib, o`zi
ishongan choʻpchak, o'shanda juda sirli koʻringan. Aslida
u istaganidan joʻnroq edi: g'ira-shira tomosha zali, kursdosh
qizning qoʻli, keyin chap tizzasi, oq matoda uzunasiga ot
chopayotgan suvoriylar, keyin biror soat oʻtgach,
kinoteatrning qishki bog`idagi chang bosgan palma ortida
olingan hurkak va begunoh bir muchchi.

G'aybarov yangasiga na qizning qoʻllari, na chap 12zasi va na o“pich haqida hikoya qilmoqchi edi. Unda
G'aybarov naq bo'g'zigacha baxtiyor edi; Galatepaning
chang koʻchalarida xarish xo`tikday ag'anab oʻsgan, mana,
biror besh kundirki, bulardan uzoqlashgan bola, hali shahar
havosiga to'ymagan, oʻzining naq qahramonlik koʻringan
uddaburonligidan, jur'at va jozibasidan mast, boshi
aylangan — oʻzini qayga qoʻ`yarini bilmaydi, dunyo yolg'iz
uniki, uning amriga muntazir, koʻngli tusagani boʻladi,
boʻlishi shart! Bor-yoʻgʻi shu hissiyotni soʻzlarga tizish kerak,
Бог-уо"р"1...

Гекш С"аубагоу 80" Пагиир, besharmligini sezdi. Koʻnglida ozoda, shabnam yanglig" musaffo hislarni tuygan koʻyi,
jamiki beozorlikni bulg'aguvchi bir qalor yalangʻoch va
shafqatsiz soʻzlarni ko'rdi.




Yig`lagisi keldi.

Naim amaki uning holini koʻrib, kaftlarini bir-biriga ishqadi:
«Balli, qarindosh! Otangiz meni doʻzaxi ataydi, endi, sizlardan
ham bitta chiqsin-da!» Yana, munis, yuvosh, Gʻaybarovni yaxshi
koʻradigan yanga, erini qarg'adi: «Oʻling siz, bu goʻdakning
aybi nima? Soʻksa, tog'angiz so`“kibdi, munda nima gunoh?
Endi bu uyiga mast boʻlib borsa, echkingiz egiz tugʻ“armidi?»

«Xusurim tarqaydi, xotin! Tog'am oʻzini osmon chogʻlaydi, endi manovi arzandasi ichib borsa, qani, koʻraychi,
ahvoli ne kecharkin!..»

Gʻaybarov, mast va saodatli Gʻaybarov, koʻnglida hali
tarqab ulgurmagan maqtanchoqlik, uyga borishni istamadi.
Galatepadan chiqib, Qiziltoshga ketar yoʻldagi choʻchqaxonaga qarab yurdi. Doʻsti Mahanboy shu joyda ishlardi.
G'aybarov gandiraklagancha, doʻstining faner taxtadan
tiklangan boʻlmasiga kirdi. Mahanboy bir oʻzi zerikib oʻtirgan
ekan, uni koʻrib xursand boʻldi, kepak solingan qopni titkilab,
bir shisha aroq chiqardi. Ichishdi. So`ng Mahanboy uni tashqariga sudradi. Ochiq havoga chiqqanlari zahoti G'aybarov
tag'in koʻnglida muhabbat tuydi, koʻksi yorilib ketgudek
boʻldi. Yalanglikdagi choʻchqalar qazib tashlagan chuqurchalarni oralab borarkan, sabri chidamadi, til butunlay boshqa
yoqqa ketdi, qizning qoʻli, chap tizzasi va lablaridan gapirdi. Bunisi osonroq edi — G“aybarov soʻz axtarib qiynalmadi, Mahanboy uning gaplarini toqat qilib eshitdi, lekin Gʻaybarov kutganday zavqlanmadi, choʻ“chqaxonaning xunuk
qoʻqqaygan tomiga bir-ikki bor ma'yus qarab oldi, keyin
sekin soʻradi:

— Yoshmi oʻzi?

— Yosh, oʻzimiz qatori.

— Koʻp bo`ldimi?

— Qayoqda, oʻzi borganimga besh oy boʻldi-ku!




— Sen bu gapingni qoʻy, Toshpoʻlat, — dedi Mahanboy.— Bundan bir ish chiqmaydi. Otang seni oʻqishga
yuborgan, olaxurjun boʻyningga tushib yurmasin... Ogʻzing
boʻsh sening. Toʻygan qoʻzichoqday boʻp yurmaysanmi?
Ana, otang qanday, ogʻrigan joyini bildirmaydi! Mahanboyning ovozi yoʻgʻon va jiddiy edi. Yuzi ham jiddiy.
Qoʻlidagi tol xivich bilan kirza etigining qoʻnjini savalab
borardi. — Menga qolsa, oʻzimizdan uylanganing ma'qul,
oshna, harna alamingga sherik boʻladi.

G'aybarov ranjidi.

Mahanboy uni chekkaroqdagi bir qoʻra oldiga boshlab
bordi. Sassig'i dimoqni yoray derdi — G'aybarov burnini
jiyirdi, lekin Mahanboyning nafratidan qoʻrqib, atrofi g'ov
bilan toʻsilgan qoʻraga baqamti keldi.

— Qara!., — dedi Mahanboy. — Zotdor choʻchqa, birdaniga o`n beshta tugʻdi. Ko`zimning oldida turmasa boʻlmaydi,
bular o`zi tuqqanini yeb qoʻyarkan. Bunisi yemadi. Qara,
bolalariyam katta boʻp qoldi. Shu, joʻra, men oʻzim ahmoqlik
qildim, asli senga oʻxshab shaharga ketishim kerak edi. Musobaqa deyishdi, boshqa deyishdi, xullas, og'rimagan boshimni ogʻritib oʻtiribman. Mana, sen shaharda yuribsan, nima,
mendan ortiq joying bor ekanmi? Hisobni mendan koʻchirib
olarding, esingdami? Men umrimda hisobdan «toʻrt» olgan
banda emasman. Sening otang tuzuk, meniki boʻlsa... Ko`rib
turibsan-ku, Toshpoʻlat!..

Gʻ'aybarov indamadi. Unga zotli ona choʻchqa, uning
oʻn beshta qip-qizil bolasi va doʻstining tan olinmay qolgan
hisobdonligi o`zi ko`ngliga tugib kelgan balandparvoz gaplardan ming bora afzalroq va ma'niliroq boʻlib tuyildi.

...Keyinchalik, ancha yillar oʻtib, Mahanboy bilan boʻlgan
suhbatni Gʻ“aybarov Inaraga soʻzlab berdi. Inara jilmayib
qoʻydi. Umuman, Galatepa haqida gap ochilsa, sen Gala



tepaga kelin boʻlib tushasan, deb aytilsa bas, oʻzini tutolmasdi, kulib yuborardi. Mazaxsiz kulardi, uzoq, nomi kabi
notanish Galatepa-yu unga kelin boʻlib borish gʻalati ekanidan zavqlanib, maroqlanib. Buning ajablanadigan joyi yoʻq,
bizga ham begona oʻlkalar va shaharlarning nomlari gʻalati
va sirli tuyiladi, deylik, Granada, Qurdoba, Alabama, Missisipi-Missuri, Gvadalaxara... Ehtimol, Inaraga Galatepa degani Xiva-yu Buxoro, Samarqand-u Urganchdek bir joy boʻlib
tuyilgandir? Albatta, oʻzimiz tarafda Galatepaning unchalik
qadri ham yoʻq, qaydansiz, deb soʻrashadi, Galatepadan,
deb aytasan... Ha-a, G“alatepadan, deng?.. Gʻallatepa, deb
atashmaganiga shukr!

...Seni chimildiqqa olib kiramiz, Inara, avval sochingni
sal oʻstiramiz, keyin qoraga boʻyaymiz, shunday qaro boʻladiki, Sa'diyning sherozlik goʻzallari hasaddan qorayib oʻladi,
atlas koʻylag-u lozim kiyib, oq harir ro`mol oʻrab, oʻn besh
kunlik oyday, kashta chekilgan qizil baxmal chimildiq ortida
oʻtirasan, bundan oldin mulla Doniyor kelib nikoh oʻqiydi,
kalima qaytarishing shart emas, mulla aqlli odam, sen-u
mening dinimiz muhabbat ekanini yaxshi biladi, Shayx San'on
qissasidan xabardor, rozimisan, Inara qizim, deb soʻraydi u
vakil otangdan, agar tili kelishmasa, seni Inara emas, Anora
yoki Anor deb atar, ayt, Toshpoʻlatga, Raim oqsoqolning
oʻgʻli, G“aybar soqovning nevarasi Toshpoʻlatga xotin 60"lishga rozimisan?

Butun Galatepani toʻyga aytamiz, Galatepa atrofidagi
oʻn bir dahani ham aytamiz, Inara, Galatepa-yu Jom,
Sarson-u Choʻnqaymish, Anjirli-yu Shoʻrquduqdan otliyayov, yoshi-u qari — hamma birday yigʻilib keladi. Seni
oq bedovga mindirib olaman, oq bedov sen minganingni
sezsa bas, naq Gʻirotga aylanadi, qanot chiqarib uchadi,
shunday tez uchadiki, sen qoʻrquvdan meni mahkam




quchoqlab olasan, men esa, ortga oʻgirilib, seni mana bunday
oʻpib olaman! Mana bunday, mana bunday!..

Inara oq bedovning borligiga juda ishonardi. Biz esa,
bisotimizda birgina qora choʻbir ot borligini oʻylab uyalardik, doʻstim G'aybarov, uyalardik, lekin qora choʻbirni oq
bedovdan kam koʻrmasdik, taqdirdan mo`jizalar kutardik va
ishonardikki, qora choʻbir ham qanot chiqaradi, hovli sahnida
yoqilgan katta gulxan yoniga uzangi-yu egar-jabduqlarini
yaltiratib, kishnab keladi, soʻng kuyov bilan oq harir ro`mol
oʻragan kelinni sag'risiga oʻtqazib, tun qa'riga parvoz qiladi.
Zim-ziyo tun va oq harir roʻmol, choʻbir otning choʻbirligi
aslo bilinmaydi, kelin ham, kuyov ham aslo ko`rinmaydi,
birgina oq harir ro“molning oʻzi qorongʻi samo qoʻynida
hilpirab uchib boradi... Biz shunday chiroyli manzaralarni
chizganimizda, Inara bizga paqqos ishonardi, battar zavqi
oshib kulardi, doʻstim Gʻaybarov!..

Qora choʻbir sagʻrisiga yozilmish ertak uch yil davom
etdi. U yana koʻp choʻzilsa ham ajab emasdi, lekin uchinchi
yil oxiriga kelib, mulla Doniyor qazo qildi. U koʻzlari koʻk,
sariq sochlarini timqoraga bo`ʻyagan qizning Galatepaga kelin boʻlib tusharini ortiq kutolmadi. G'aybarov mulla qazo
qilganini aytganda, Inara juda qayg“urdi — u mulla haqidagi oʻylarga oʻrganib qolgan edi. Mullaning o`limi yomon
bo`ldi, go`yo u oʻldi-yu ajib ertakka raxna tushdi.

Xullas, hikoyamiz choʻzilibroq ketdi, doʻstim э"аубатоу,
alqissa, bir kuni Inaraning tobi qochib, kasalxonaga tushdi.
Bir oycha yotdi, bir oy tugal yuzimizga qaragisi kelmadi.
Sen uning yoniga har kuni qatnaysan, har kuni ko`rging
keladi, har kuni sovgʻa-salom koʻtarib borasan, sovgʻa-salom
olarga esa pul yoʻq, lekin bari bir darsdan keyin bozorga
qatnaysan, rastalarni bezab turgan do`ppisi 901 yurtdoshlaringdan naqsh olmalar xarid qilasan, yurtdoshlaring goʻyo




yurtingni shundoq yelkalariga ortib bu tomonlarga koʻchirib
kelishgan, olma deysanmi, anor deysanmi, behi, nok, uzum,
olmaqoqi-yu qovunqoqi... Shu sabab, hammollik qilib, tunlari vagonlardan un tushiramiz, nonvoyxonada oʻsha undan
pishirilgan nonlarni mashinaga ortamiz, xullas, ozmi-ko`p
pul topamiz, mayli, deb oʻzimizga taskin beramiz, bu pullar yurt ne'matlari-yu ajib muhabbatimizga nisor boʻlsin,
bular nima boʻpti, dunyoni poyiga toʻshab tashlasak ham
oz, ammo Inarani endi tanib boʻlmaydi, ne'matlar solingan
yelim xaltaga koʻzi tushsa bas, ajinsiz peshonasi tirishib
ketadi: sen shu bilan meni sotib olmoqchimisan, G`aybarov?!
Shunda uning yuziga tarsaki tortib yubormaganimiz ajab,
shunday istak xuruj qilgani rost, lekin oʻzimizni tiyardik,
oʻylardikki, u betob yotibdi, bemor odam sal asabiyroq
boʻladi, uning har ne gapi kechirimli, fe'limizni kengroq
qilaylik, doʻstim Gʻaybarov, unga olma-yu anor emas, bir
ogʻiz shirin soʻz kerak...

Bir gal kasalxona yoʻlagida davolovchi vrachga duch
keldik. Yosh, koʻhlikkina ayol ekan, uyalinqirab, oʻrtoq Xaybarov siz boʻlasizmi, deb soʻradi, soʻng xonasiga taklif etib,
Inara albatta tuzalib ketadi, deb ishontirdi, bunga bizning
ishonchimiz komil, palatadagi ayollar sizni uning eng yaqin
odami, deb aytishdi, mana, qoʻlingizdagi gullar ham juda
chiroyli, hali durkun turibdi, Inarani shu gullarga qiyos etgim
keladi, u juda yaxshi qiz, hali juda yosh, tajribasiz, gap
so“rasak indamaydi, bizdan uyaladi, shu sababki, sizga
murojaat qilyapmiz, oʻrtoq Xaybarov...

— G'aybarov, — deb tuzatdi uni G'aybarov.

— Uzr, tilim kelishmayapti, — dedi vrach battar qizarib. — Men siz bilan ochiqroq gaplashmoqchi edim. Vrachlik
burchim shuni taqozo qiladi.

— Marhamat, soʻrayvering...




Vrach bir varaq qogʻoz olib stol ustiga qoʻydi, qoʻliga
qalam tutdi:

— Yoshingiz?

G'aybarov yoshini aytdi — unda hali yosh edi, yoshligidan xijolat chekardi.

— Ota-onangiz, qarindosh-urug`laringiz biron-bir irsiy,
ya'niki, nasldan naslga oʻtuvchi kasallik bilan og'rimaganmi?

— Ортипарап.

— Tutqanoq?

— Tutqanogʻim yoʻq.

— Qizamiq bilan ogʻriganmisiz?

— Ha. Keyin ko`kyoʻtalga chalinganman. Bolalikda
zotiljamga yoʻliqqan edim.

— Silga aylangani yoʻqmi?

— Yoʻq, zotiljamligicha oʻtib ketgan.

— Gepatit? Yuqumli gepatit...

— Yoʻq, urugʻimizda sariq kasal tugul, sariq basharali
odam ham yoʻq.

— Hazilkash ekansiz. Ajdodlaringizda pushtsizlar boʻ“lmagandir?

— Nima deyapsiz, hammasining kamida o`ntadan bolasi
bor!

— O`zingiz?

— Nega indamaysiz? Uyalmang, oʻrtoq Xaybarov!

— Nima desam ishonasiz?

— Demak, Inaraga uylanasiz?

— Albatta.

— Qiz bola bilan juda avaylab muomala qilish kerak, oʻrtoq
Xaybarov. Tugʻma odob tufayli ular koʻpincha oʻz tuygʻularini
ortiq darajada tiyishadi, oqibatda asab ishdan chiqishi mumkin...
Imkoni boʻlsa toʻyni tezlashtiring. Choʻzib yurmang.




— Pul kamroq, oʻptoq doktor...

— Studentsiz, hech kim ayb qilmaydi.

— Lekin...

— Oʻylab koʻring, oʻrtoq Xaybarov. Inara yaxshi qiz.
Bunaqasini keyin hech topolmaysiz, Saxaraga ham ergashib
ketaveradi...

— Sahroi Kabir...

— Ehtimol, shundaydir, lekin gapga buning hech aloqasi yo`q, muhimi, Inaraning oʻzi...

— Sizga oʻzi arz qildimi?

— Yoʻq, u arz qilishni bilmaydi. Men vrachman, arzsiz
ham bilishim kerak. Siz uni koʻp qiynamang...

Gʻaybarov kasalxonadan oʻyga choʻ“mibroq qaytdi. Samad
kelib hol soʻradi. Do`stdan sir yashirib boʻlmaydi, ba'zida
ne-ne sirlarni ham oshkor etasan, hamdard izlaysan, ogʻayni,
deb aytasan, shunday bir nozik savdo, na kularingni bilasan va
na oʻlaringni, vrach meni tutib olib shularni aytib oʻtirsa-ya!..

Nachora, deb oʻyladi G'aybarov, tabiat bizga nisbatan
donishmandroq, unga qarshi borib boʻlmaydi! Endi eslasang
alam qiladi, ayniqsa, Inaraning gʻazablangani... Uning g`azabini eslasang bas, koʻngilda alamli bir kulgi uygʻonadi, keyin
bu kulgi yuzga tepadi — uyat, uyat, ming bora uyat, uyatdan
badaning olov boʻlib yonadi, negaki, Inaraning kaftlari yuziga
mahkam bosilgan, barmoqlari orasidan yosh sirqiydi, u hech
narsani koʻrmaydi...

«Nega avval aytmading?»

«Avval aytadigan emasdi».

«Qachon? Qachon boʻldi?!»

«Aytmayman».

«Kim?»

«Aytmayman».

«Men taniymanmi?»




«Aytmayman. Senga osilib olganim yoʻq».

«Kelma, boshqa kelma, endi menga keraging yoʻq, eshityapsanmi, boshqa kelma, sen faqat choʻpchak aytishga ustasan,
choʻpchaklaring jonimga tegdi, meni tinch qoʻy, Toshpoʻlat, bu
yog'i nafrat, faqat nafrat... endi meni yaxshi koʻrolmaysan!»

G'aybarov alamzada, dargʻazab, uning huzuridan chiqib
joʻnaydi, lekin qaytib bormasdan turolmasligini sezadi,
nafrat va alam ortidan mehr uygʻonadi. Bormasligi uchun
oʻn qadoqli toshni bel barobar koʻtarib, moʻljal qiladi,
soʻng tosh oʻng oyogʻi ustidan bosib tushadi, oyoq zum
oʻtmay koʻkarib, shishib chiqadi. G'aybarov ogʻriqdan uvlab
yuboradi. Xonaning u boshidan-bu boshiga hakkalab
soʻkinadi.

Soʻng Samad keladi. Uning latta bilan chirmalgan
oyogʻini ko`rib, aftini bujmaytiradi, biroq doʻstligiga borib
Gʻaybarovni ovutadi: qoʻy, o`zingni qiynama, qadrdon
doʻstim, sadqai sar, o`zim senga onasi o“pmaganini olib
beraman, qaygʻurma, qaygʻuraversang, tezda qarib
qolasan...

G'aybarov noiloj iljayadi. Ojizligini bildirgisi kelmaydi,
nimalar deyapsan, Samad, deb aytadi, shunchaki, kayfiyat
yo`q, oshna, yurtimizni sogʻindim, ketay desam, ilojim yo`q,
bir yoqda kamxarjlik, bu yoqda oyoq... kecha ariqdan ilkisroq
hatlagan ekanman.

Samad sir bermaydi. Lekin u ziyrak, hammasini biladi,
doʻstining ojizligini ham, boshqa gaplarni ham, biroq uni
ayaydi, sezganini sezdirmaydi...

Bu — olis bir xotirot. U Samadning — salkam fan doktori,
baxtli xonadon sohibi Samad Mansurovning yodidan allaqachon chiqib ham ketgan. Lekin G'aybarov, saodatga tashna
Gʻaybarovgina bu xotiralarni g'ussaga botgan kezlarida eslabeslab qoʻyadi.




8. SHOIR

Shoir barcha shoirlar kabi sodda va ishonuvchan edi.
Go'yo besh yashar bola bir kechada katta boʻlib qolganday
sal-pal maqtanchoqligi ham bor. Kimnidir yaxshi koʻrmasa
turolmaydi.

Bir kuni sochlari patila, naynov bir yigitni boshlab keldi.

Jamol, — deb tanishtirdi. — Qisqacha aytganda, Jek.
Juda ajoyib yigit, qishlog'ida nechta qaldirgʻoch yashashini
ham biladi.

Chamasi, u biror joyda qaldirgʻochlar haqida she'r
oʻqigan-u, Jek-Jamol bilan oʻsha yerda tanishib qolgan edi.
Har holda, Shoirning oʻziga yarasha e'tibori bor, doʻstlari
Jek-Jamolni iliq qarshi olishdi, mehmonnavozlik rosa bir
hafta davom etdi, goh unikida, goh bunikida. Ziyofati ayni
quyuq boʻlgan kungi mezbon Abduvali Soqol Tek-Jamoldan
soʻrab qoldi:

— Qishlogʻingizda nechta qaldirgʻoch bor o`zi?

— Ikki yuzta, — deb javob qaytardi Jek-Jamol uzoq o`ylab
o`tirmay. — Jarqaldirg'ochlar hisob emas, ularni sanash
qiyinroq, lekin uy qaldirg'ochlari ikki yuzta, qishlog'imizda
jami boʻlib ellikta uy bor, demak, har birida oʻrta hisob bilan
toʻrtta qaldirg`och boʻlsa, hammasi ikki yuzta, nari-beri farqi
o`ntacha boʻlishi mumkin, bundan oshmaydi.

Jek-Jamolni davradan izzat-ikrom bilan kuzatishdi-yu,
Shoirning oʻzi kulgiga qoldi. Gapning payrovi qaldirg'och
bilan boshlanardi, ya'ni, Samadning Qoʻshtepasida besh yuz
uy bor — qaldirgʻochi ikki mingta, Qobilning qishlogʻida uch
yuzta xonadon bor, qaldirgʻochi bir ming ikki yuzta...
G'aybarovning qaldirg'ochlari hammanikidan ham koʻproq
chiqdi, uning Galatepasida naq ikki ming uy boʻlib, ularda
sakkiz ming qaldirg'och yashardi, nari-beri farqi besh yuzta,




bitta ham ortiq emas. Birgina Shoirning qaldirgʻ“ochlarini sanab
bo`lmadi, uning qishlogʻi oʻn besh yildirki, shahar nomi bilan
yuritilar, uylar soni ham kun sayin oʻsib borar edi.

Shoir joʻrabozligini tashlamadi. Navbatdagi gal do“mboqqina bir yigitni ergashtirib keldi.

— Bu doʻstimiz Tayloqov boʻladi, — dedi. — Matematika fanlari kandidati, kasbi kibernetik, lekin oʻzi g'irt
adabiyotchi!

Buni eshitgan G“aybarov dumalab qolguday boʻlib kuldi.

— Matematika fanlari kandidati, kasbi kibernetig-u, lekin
oʻzi adabiyotchi,— deb takrorladi u. — E, oʻ“lmang, Shoir...
Men sizga aytsam, bizning Galatepadagi Otaboy bo`yoqchiga
oʻxshaysiz. Oʻsha Otaboy boʻyoqchi, Salim qaroqchining oʻgʻli
Nurmamat armiyadan uylanib qaytganda, kelinni koʻrib,
«Nurmamat oʻris xotin opkelibdi, sap-sariq, xuddi nemisga
oʻxshaydi, nemisga oʻxshaydi-yu, lekin oʻzi ukrain», degan ekan...

Shoir undan xafa boʻlmadi. Tayloqov ham ortiqcha ogʻringani yoʻq. Bemalol oʻtirib olib, adabiyotdan soʻz ochdi.
Davrada Shoirdan boshqa adabiyotchi yoʻq edi, hamma mum
tishlab oʻtirdi.

— Men har bir yozuvchiga bittadan daftar ochdim,— dedi
Tayloqov. — Kimki yangi qahramon yaratsa, oʻshani shartta
yozib qoʻyaman. Keyin oʻzbek adabiyotida yaratilgan barcha
yangi obrazlarni sarhisob qilamiz, qani, kim qancha yangi qahramon yaratibdi ekan?.. Bu juda ogʻir ish, mening bir oʻzim
eplashim qiyin, biror o'nta yordamchim boʻlsa qaniydi!..

U ishonch bilan gapirardi. Ishonchi boshqalarga ham
yuqardi. Tayloqovning obroʻsi daqiqa sayin oshib borayotganini koʻrib, Shoir oʻzida yoʻq quvondi.

— Sizga oʻzim yordam beraman! — deb va'da qildi u.

U har kuni Tayloqov ishlaydigan ilmiy markazga qatnay
boshladi. Ozib-to“zib ketdi, she'r yozishni ham bas qildi.




Gapining bismillosi «yangi qahramon» bilan boshlanadi, har
kuni kelib Tayloqovning hisobdon mashinalarini maqtaydi:

— O'lay agar, juda aqlli mashinalar!.. Kecha Tayloqov
o'zining rasmini ishlatdi, xuddi Soqol chizganday, faqat
mashina bo'yoq ishlatmas ekan, birorta harfni oladi-yu boshdan-oyoq suratingni o'sha harf bilan chizib qoʻya qoladi!
Tayloqov endi mashinaga she'r yozdirmoqchi, yozdirsa zo'r
bo'lardi, men o'zim salpal qalam tegizib, katta jurnalda
chop qildirardik. Men unga taxallus ham topib qo`ydim,
«Mashtay», ya'ni Tayloqovning mashinasi, toʻg'ri, sal forscha
boʻldi — mashinai Tayloqov, lekin «Taymash»dan «Mashtay»
yaxshiroq jaranglaydi!..

Endi Shoir oʻzi xush koʻrmaydigan yozuvchilarning asarlarini ham bitta qoʻymay sotib olardi. Boylam-boylam kitob
koʻtarib, Tayloqovning yoniga yuguradi, goʻyo Tayloqovning mashinasi ochofat bir yuho-yu faqat kitob yeydi!..

— Bular hali oz, Toshpoʻlat, — derdi Shoir quvonib.—
Biz hali adabiy aholining yuzdan birini ham hisobga olib
ulgurmadik! Mening arabiy imlodan mazam yoʻqroq, Tayloqov ham bilmaydi, oʻzingiz yordam berasiz...

Keyinchalik G'aybarov ularning ishidan xabardor kibernetik olimdan eshitdi, Shoir bilan Tayloqov uch oy
mobaynida butun boshli bo`limning rosa bir yillik ishini
bajargan ekan, lekin bu ishning nimaga kerakligini hech
kim tushunolmabdi.

Agar Soqol aralashmasa, kim biladi, Shoirning Tayloqovga maftunligi yana qancha muddat cho`zilardi. Oʻshanda
Soqol Samad bilan Ma'sumaning suratini chizayotgani
bahona, deyarli har kuni ularnikida yigʻilishardi. Soqol,
egnida charm peshband, qoʻlida mo`yqalam, papiros tishlagan, tiq etgan tovushga toqat qilolmas edi. Shoir esa,
turgan-bitgani shovqin, ishning beliga tepdi, kela solib,




Samadning ko`ksiga bosh qoʻyib tek qotgan Ma'sumani
oshxonaga joʻnatdi:

— Qorin piyozning poʻsti deysiz, kelin! — Men-ku, yurgan
bir ahmoqman, lekin Tayloqovga nima boʻlgan!.. Poeziyada
yaratilgan qahramonlarni paqqos esdan chiqaribmiz!..

Soqol bo`ʻyoqtaxtasini kursiga qoʻyib, qoʻllarini artdi.
Biror narsa desangiz-chi, deganday, G'aybarovga qaradi.
G`aybarov boshini Xam qildi — u Shoirning ra'yini qaytarib
oʻrganmagan edi.

Ma'suma Shoirga atab, sergoʻsht qilib shoʻrva keltirdi.
Soʻng oʻzi tagʻin erining yoniga borib, uning koʻksiga bosh
qoʻygancha tek qotdi — Soqol ularni shu holda chizmoqchi
edi. Shoir ovqatini ham jimgina ichmadi, yana Tayloqovdan
gap ochdi, Tayloqov unday, Tayloqov bunday...

— Tayloqov — telba! — deb baqirdi Soqolning sabri tugab.

Shoir doʻsti Tayloqovning kamsitilganiga chidab turolmadi, Soqolga zug“um qildi:

— Gapingni qaytib ol! Sen Tayloqovning tirnogʻiga ham
arzimaysan! Tayloqov zoʻr yigit, fidoyi yigit!..

— Boʻldi endi, Shoir, — deya mojaroga chek qo`ymoqchi
boʻldi Samad.

Shoir uning ham haqini bermoqchi edi, Ma'suma chaqqonlik qildi: Shoirning qaynonasi tufayli Samad bilan topishgani
esida, muloyim jilmaydi, erining og`ziga kaftini bosdi:

— Siz aralashmang, Samad aka-a!..

Samad, ogʻzi yutuq, gapga aralasholmadi, Shoir ham yumshadi. Soqol battar gʻijindi, mo'yqalamiga boʻyoqni qalinroq
surtib, yoʻgʻon bir chiziq tortdi-yu, koʻnglida borini aytdi:

— Tayloqovga ergashib, sen ham telba boʻlding!

— Isbot! — dedi Shoir. — Biz ikkimiz savob ish qilyapmiz.

— Kechasi dalaga chiqib, yulduz sanamaganingga shukr,—
deb g“udrandi Soqol.




Shoir toʻ“mtaydi. Yulduzlar haqidagi gapni butun shoir
xalqi sha'niga otilgan ta'na toshi deb bildi, lekin labini tishladi.
— Tayloqovga ergashib yurguncha mendan kelib
so'ramaysanmi?— deya davom etdi Soqol. — Oʻzbek adabiyotida ming ismda millionta qahramon bor!
- Nega faqat mingta ism boʻlarkan? — dedi Shoir
kuyinib. — Axir, har bir qahramon alohida bir odam-ku?!

— Ha, bor, ikki millionta boʻlsin! — deb kuldi Soqol. —
Mayli, uch millionta!.. Jinnisan, Shoir, quruq, sanoqdan senga
nima foyda? Miyangni achitmay, she'ringni yozsang-chi!

— Tayloqovning mehnati-chi? — deb soʻradi Shoir. —
Axir u shuncha mehnat qildi, bir tiyin olmasdan, ishdan
boʻsh vaqtlarida!..

— Tayloqov — laqma, — dedi Soqol. — U laqma adabiyotchi emas, borib turgan kibernetik, sen esa, kibernetik
emas, shoirsan, shoir boʻlganda ham gʻirt laqma shoir!..

Shoirning e'tirozi susayganini koʻrib, Soqol dadillashdi.
Tayloqovni ayamay yakson qila boshladi. Shoir yengildi.
Arazlab chiqib ketdi. Ma'suma uning ortidan yugurmoqchi
boʻlgan edi, Samad kulib qoʻl siltadi:

— Ketgani tuzuk, — dedi u odaticha dangal qilib.—
Ikkovi ham ketsa boʻlardi, lekin Abduvali hozircha kerak,
suratimizni chizyapti.

Ma'suma xijolat boʻlib iljaydi.

— Kulmang, jiddiy turing! — deb oʻdagʻayladi Soqol. —
Boshda qanday bo`lsa, shunday turing!... Xotiningizga ayting, Mansurov, sizni oʻylasin, faqat sizni!..

— Siz odamning oʻyini chizmaysiz-ku? — deb e'tiroz
qilgan boʻldi G'aybarov.

— Bilmagan narsangizga tumshuq suqmang, doʻstim!

G'aybarov indamay qoldi. Ortiq oʻtirolmay, Shoirning
ortidan joʻnadi.




Bir hafta oʻtib, Shoir Tayloqov ikkalasi sotib olgan kitoblarni mashinaga ortib G'aybarovning uyiga keldi.

— Bular sizga, Toshpo`lat, — dedi. — Oʻzimga keraklisini
olib qoldim, biror elliktacha bor.

— Shuni kutubxonada o`qisangiz ham boʻlardi-ku, —
deb koyidi G'aybarov.

— Esga kelmabdi...

U keltirgan kitoblar behisob edi. Javon-u deraza raflari
toʻlib ketdi, ortib qolgani oshxonaga oʻtdi.

— Tajriba tuzukroq oʻylanmagani rost, — dedi Shoir
xoʻrsinib. — Lekin Tayloqov bari bir zoʻr yigit! Siz ishonmaysiz, Toshpo`lat, lekin u zoʻr yigit!..

G'aybarov kulib qoʻyaqoldi. Uning oʻzi ham Tayloqovning yomon odam emasligini bilardi.

Shoir o`zining yangi to“plamidan, radioga eltgan turkumlari-yu Berlindagi tarjimonlaridan gapirib o`tirdi. Axiyri boʻlmadi, yuzidan pardani sidirdi:

— Pul qolmadi, Toshpoʻlat, — dedi. — Tayloqovdayam
sariq chaqa yoʻq. Soqolda koʻp, lekin soʻragani uyalaman...

G'aybarov bor pulining yarmini berdi.

Shoir «tajriba»ga pulni koʻproq sarflab yuborgan ekan, yarim
yilgacha xiyla qiynalib yashadi. Lekin u tavbasiga tayanmadi.
Hatto nochorligidan ham oʻzicha bir zavq topardi. O`sha —
kamxarjroq boʻlib yurgan kunlaridan birida G“aybarovni teatrda
o`tadigan she'riyat kechasiga sudrab qoldi. Minbarga chiqib,
boshqa shoirlar qatori she'rini o`qidi. Keyin, tanaffus mahali
bufetga kirishdi. Tayloqov ham shu yerda ekan, kelib qoʻshildi.
Uning ham choʻntagi puch shekilli, mashqi pastroq koʻrinardi.
Bufetning ganchkori, oynavand zali odamga toʻla edi. Turfa
odamlar, turfa kiyim-bosh, bashang erkaklar-u suluv ayollar,
hamma bisotida borini kiyib kelgan, qadahlar jaranglaydi,
shampan koʻpiradi, qora-yu qizil ikra... Gʻaybarov odmiroq




kiyingan edi, oʻzini sal oʻngʻaysiz his qildi. Tayloqovning
ahvoli hamingadar... Birgina Shoirning parvoyi falak, oʻn
besh tiyinlik buterbroddan oltitasini olib, ularga ham manzirat qildi, Tayloqovning bir tus gʻarib turganini koʻrib kuldi.

— Qarang, Tayloqov doʻstim! — dedi ixlosmandining
yelkasidan quchib. — Tumonat odam, lekin bittasi ham she'r
yozishni bilmaydi!..

G'aybarov kulib yubormaslik uchun yerga qaradi. Shoirning gapidan Tayloqov battar oʻsal boʻldi.

— Ha, endi... biz omi odamlarmiz, — deb qoʻydi u.

— Yoʻq, Tayloqov, — deb xitob qildi Shoir. — Siz omi
emassiz, axir siz mening doʻstimsiz-ku!..

Tayloqov, iltifotdan xursand, kamtarlik bilan boshini
quyi soldi. U rostdan ham Shoirga do`st edi. Gʻaybarovga
emas, Samadga yoki Soqolga emas, Shoirga doʻst. Shoirni
birovdan qizgʻ“anish hech kimning xayoliga kelmasdi. U
barchaga barobar doʻst edi.

G'aybarov Shoirni koʻrganda zavqlanardi. Unga anqovlik ham, go`llik ham, soddalig-u borib turgan shumlik, zukkolik, xudbinlik, maqtanchoqlikdan tortib fidoyilikkacha —
turfa xil va zidma-zid xislatlar birday yarashardi.

— Siz ishonmaysiz, Toshpoʻlat, — dedi u bir kuni
terisiga sig`may quvonib. — Siz ishonmaysiz, lekin men
bugun olimga oʻxshab qoldim... Toʻmarisni eshitganmisiz?

— Albatta, — dedi G'aybarov. — Massaget malikasi,
jasur ayol. Erk uchun kurashgan, oʻgʻlidan ayrilgan.

— Kayxusravning boshini kesib, qon to`la meshga tiqqan, —
deya davom ettirdi Shoir. — Qonsirab kelgan eding, deb
aytgan, mana, endi toʻyguningcha ich!.. Yudifni-chi, Yudifni
bilasizmi?

U G`aybarov Yudifni bilmaydi, deb oʻylagan edi, lekin
G'aybarov Yudifdan ham, Esfirdan ham xabardor chiqdi.




— Qandaydir oʻxshashlik borday, — dedi G'aybarov.—
Yudif ham Olofernning boshini kesgan.
— Yoʻq, shoshilmang, Toshpo`lat! — deya xitob qildi

Shoir hayajonlanib. — Siz avval Toʻmaris haqidagi
afsonani eslang, o`sha manzarani bir koʻz oldingizga
keltiring!..

Uning hayajoni kutilmaganda G'aybarovga ham yuqdi,
u ko`zlarini chirt yumib, doʻsti aytgan manzarani tasavvur
etdi: qilich sopidan qabargan, kesilgan boshni tutgan qoʻllar
va dagʻalroq bir ovoz — «Qonsirab kelgan eding mana,
toʻyguningcha ich!..»

— Endi, kesilgan boshni qoʻlida tutgan erkak sarbozni ham tasavvur qiling, — dedi Shoir. — Xoʻsh, nima
deysiz?

— Yoʻq, — deya bosh chayqadi G'aybarov. — Manzara
joʻnlashadi, xoʻsh, nima boʻpti, erkak erkakni oʻldirdi, mana,
boshini qirqib olib, meshga tiqmoqchi boʻlyapti...

— Yashang! — dedi Shoir quvonib. — Afsonani toʻqigan
odam buni yaxshi bilgan! Endi haligi suratni eslang, unda
Yudif Oloferning kesilgan boshiga oyoq qoʻyib turibdi, etagining kemtigidan boldiri koʻrinadi, etak ostidan sal Бо"1gan... teparoqda beli, koʻkraklari va nihoyat — chiroyli
yuzi!..

— Soqol ham bunchalik aniq tasvirlashi qiyin, — deb
uni maqtadi G'aybarov.

— Chalgʻimang, andak sabr qiling, — dedi Shoir. —
Xoʻsh, kesilgan boshga oyoq qoʻyib turgan kim? Yudifmi?

— Yudif.

— Kesilgan boshni meshga tiqayotgan ayol-chi? Toʻmarismi?

— Toʻmaris, — deya toʻtiqushday takrorladi G'aybarov.

— Endi ayting, ularning qaysi biri koʻhna?




— Albatta Toʻmaris, — dedi С"аубагоу. — Lekin ikkovi
juda oʻxshashday tuyiladi.

— Balli! — dedi Shoir undan ham, o`zidan ham mamnun
boʻlib. — Ikkovi quyib qo`yganday oʻxshash. Xoʻsh, kim
kimdan oʻgʻirlagan? Massagetlar Tavrotdanmi yoki Tavrot
massagetlardanmi?

— Massagetlar qadimiyroq... Afsona ham qadimiy.

— Umuman, Toshpoʻlat, — dedi Shoir, — bu afsona ekani
rostmi? Axir, kesilgan boshlardan qon tomib turibdi-ku?!

— Siz... jiddiy olim ekansiz-ku, Shoir! — dedi G'aybarov
chindan ham hayratlanib.

— Siz esa haqiqiy shoirsiz! — deb maqtadi Shoir ham
oʻz navbatida.— Shunaqa gaplar, Toshpoʻlat. Shularni
o`ylab, dunyo topgan tentakday quvonib yuribman,
G'aybarov aka!.. Esingizdami, sizdan oʻlguday tortinardim,
«Gʻaybarov aka» deb atardim?..

— Esimda, — deb jilmaydi G'aybarov.

— Men endi jiddiylashdim. Endi proza ham yozmoqchiman. Toʻmaris haqida yozaman. Dunyodagi eng zo'r
hikoya shu boʻladi!

Gʻaybarov unga zarracha boʻlsin ishonmadi — Shoirning
shoirligi qolmagan edi. U endi dunyodagi eng zoʻr hikoyasini ta'riflashga tushdi:

— Toʻmaris — jangchi ayol. Unga sovut kiydiraman. Bitta
temirchini oʻylab topdim, Toʻmaris unga sovut buyuradi, qolgani
oson! U yog`iga Toʻmarisning bevosita ishtiroki shart emas.
Temirchi sovutning koʻkrak qismini ichdan botiq, sirtdan qabariq
qilib yasaydi. Siz oʻsha temirchining yuragini his etasizmi?

— Yoʻq, doʻstim, — dedi Gʻaybarov. — Axir To`maris
butun boshli massagetlar urugʻining boshligʻi, keyin uning
oʻgʻlini shoh o`ldirgan, siz boʻlsangiz... Bu gaplaringiz Toʻmarisning qadrini tushirib qo“ymasmikan?




— Tegmanozik boʻlmang-da, Toshpoʻlat! — dedi Shoirning jahli chiqib. — Nimasidan qoʻrqasiz? Axir sovutni shoh
Toʻmarisning oʻgʻli oʻldirmasdan turib ham yasash mumkinku? Juda istihola qilsangiz, ana, boringki, Toʻmaris beva boʻla
qolsin! Mayli, temirchi ham beva boʻlsin, shunda, ehtimolki,
oʻzbekchilikka putur yetmas... Ana endi beva xotin beva
temirchiga sovut buyuradi. U oʻz urug`ini himoya etgani
chiqmoqchi. Endi siz temirchining sovut yasashini bir koʻring!
Uning barmoqlariga qarang! U qanday mehr bilan ishlayapti,
bolgʻasining zarblari qanchalar mayin!.. Toʻ“marisning bor go`zalligini temirchining barmoqlari-yu bolg'aning mayin zarblarida
ifoda etsa boʻladi. Go`yoki temirchi qattiqroq bolgʻa ursa,
suluv bevaning siynalariga ozor yetadiganday!.. Siz buni tasavvur
etolasizmi, Toshpoʻlat, bundan zoʻrroq hikoyani oʻ“qiganmisiz?

— Tezroq yozing, Shoir, — dedi G'aybarov oʻychan.

— Birdan yozib bo`lmaydi, — deya mulohaza qildi Shoir. — Avvalo, oʻsha zamonda temir sovut boʻlgan-boʻlmaganini aniqlash zarur.

— Axir bu afsona-ku?

— Bari bir shoshmaslik kerak...

Shoirning «dunyodagi eng zoʻr hikoya»si shu tariqa yozilmay qoldi. U tuzukroq she'r yozishga ham ulgurmadi. Endi
uning xayoli Qobil bilan band edi.

Qobil ularning sal zerikkan va dimiqqan davrasiga toza
bir epkin boʻlib kirdi. Yigirma ikki yoshli, umidlari barq
urgan koʻrkam bu yigitni ham Shoir boshlab keldi.

— Alpinist Qobil Murodov! — deb tanishtirdi. — Dunyodagi eng zoʻr alpinist! Koʻplab cho`qqilarni zabt etgan!..

Qobil oʻzidan besh-oʻn yosh katta, koʻpchiligi unchamuncha tanilib ulgurgan bu odamlar orasida oʻngʻaysizlanibroq
turardi.




Jek-Jamolni ham, Tayloqovni ham unchalik yoqtirmagan davra, bu gal iydi. Qobil hammaning didiga oʻtirdi. U
keldi-yu, Shoir endi tushlarida togʻlarni koʻradigan boʻlib
qoldi. «Ijodiy komandirovka» bahonasida qaylargadir haftalab
yoʻqolib ketardi. U ketgan paytda negadir Qobil ham g'oyib
bo`ladi. Keyinroq G'aybarov ular ikkisi alpinistlar lagerida
mashq qilishayotganidan xabar topdi. Shoirga, bolachaqangizni oʻylasangiz-chi, doʻstim, dedi, bir kamingiz
togʻma-togʻ yurish qoluvdi, avval bir ishni eplab maromiga
yetkazsangiz nima qiladi?

— Qanday ish? — deya ajablandi Shoir.

— She'r, — deb eslatdi G'aybarov.

— Men yashayapman, — dedi Shoir. — Hayotning oʻzi
she'r emasmi? Siz bilmaysiz, Toshpoʻlat, lekin Qobildan
o`tadigani yoʻq, eng kuchli, eng abjir, eng farosatli alpinist!
Men hali u bilan G'alaba cho`qqisiga chiqaman!.. Qobil —
пда 10711.

— Jek ham zoʻr edi, Tayloqov ham zoʻr edi!.. — deya
kesatdi G'aybarov.

— Ularning har biri oʻz ishida zoʻr. Birovlarni kamsitish
yaxshimas.

— Ayting-chi, nega Tayloqovniyam birga opketmadingiz?

— Tayloqov — olim, — dedi Shoir. — Olimlar parishonroq boʻladi, togʻda yurishi xavfli, uni Qobil chiqolmay qaytgan baland choʻqqining yoniga ham yoʻlatishmagan boʻlardi.

Qobil bir oycha bedarak ketib, keyin hech kutilmaganda,
hamshira xotin yetovida, rangi boʻ“zday siniqqan, chap oyogʻi
oqsab, koʻzlaridan ayrilib qaytdi. Tafsilotini oʻzi aytmadi,
zorlanmadi ham. Juda qistovga olishganida, sirpanchiq ekan,
dedi, ikki kun chuqurda qolib ketdim, ko“zoynagim yoʻqoldi,
qorning oqligidan koʻzlarim qamashdi... Bunga Samadning
xotini Ma'suma tugalroq izoh berdi, aytdiki, togʻlarda, havo




siyrak joylarda ultrabinafsha nurlar kuchli bo`ladi, ustiga-ustak,
Qobilning buyragi ham shamollagan... Xullas, yigit koʻrmay
qoldi. Biror yilcha uydan chiqmadi, yupatguvchi chuchmal
so`zlardan qoʻrqdi, domla yollab, boʻrtma-nuqtali alifboni
oʻrgandi. Mazlumaga, endi nima qilasan, deb ogʻiz soldi, mayli,
mening ham bir kunim oʻtar, sen hali yoshsan, boshqa birovni
top, sendan xafa bo`lgan — nomard. Mazluma yig`lab tarmashdi,
qoʻying, dedi, topganim siz o`zingiz, boshqani boshimga
uramanmi, ko`zingiz oʻrniga ko`z boʻlay, qo`lingiz oʻrniga qoʻl
boʻlay, iloyim, joningiz omon tursin. Qobilning xoʻrligi keldi,
Xotinining sochlarini siladi, yana soʻradi: rostingmi shu, Mazluma yoki, yo`liga gap qilyapsanmi? Rostim, dedi Mazluma,
sizni yolgʻiz tashlab qo`ymayman, Qobil aka.

Qobil andishali yigit edi. Xotiniga o`ylagani fursat bermoqchi bo`ldimi yoki rostdan ham ajralmoqchi edimi, tug'`ilgan joyi Nurotaga ketib qoldi. Mazluma Samad bilan
birga borib uni olib keldi. Mazluma oqibatli xotin, dedi
keyinchalik Samad Gʻ“aybarovga, vafodor xotin, imonim kafilki, Qobilni hech qachon yolgʻizlatib qoʻymaydi, fidoyi
ayol. Shu gaplarni ayta turib koʻzlari yoshlandi, G`aybarovning yelkasidan quchdi, qanday yaxshi, qadrdon doʻstim,
dedi, dunyoda shunday ayollarning borligi qanchalar yaxshi!
Qaniydi, tentak Shoir mana shunday ayollarni ulug`lab she'rlar yozsa!..

Lekin Shoir Mazlumaning fidoyiligi haqida she'rlar yozmadi. Qobilning boshiga tushgan kulfat sabab, u oʻta
jiddiylashib qolgan edi. Kasalxonaga har kuni qatnar, har
borganida ziyoda bir qat'iyat bilan qaytar edi. Bir kuni
jug'rofiya xaritasini olib, barmog'i bilan nuqib koʻrsatdi:

— Mana shu, padariga la'nat!.. — dedi ovozi boʻgʻilibroq. — U hali Nanga Parbat choʻqqisiga ham chiqmoqchi
edi... Alam qiladi, Toshpoʻlat, bor-yoʻgʻi besh ming metr,




sigir tezagiday pastak bir choʻqqi pand berib oʻtirsa-ya! Men
oʻshanga chiqmasam bo`lmaydi, Toshpoʻlat! Qobilning o'rniga kimdir uni zabt etishi kerak-ku!

G'aybarov unga ishongisi keldi.

9. IKKI KUN AVVAL

U direktorga uchrashmoqchi boʻlib, institutga kirdi. Haykal G“aniyevichning qabulxonasida kotiba qizdan boshqa
hech kim yoʻq edi.

— Domla sizni yoʻqlagan edilar, — dedi u G'aybarovga.—
Kiravering. Tabriklash esingizdan chiqmasin.

— Axiyri berishibdi-da? — deb soʻradi G'aybarov.

— Oldilar, — dedi kotiba qiz. — Ertaga gazetada e'lon
qilisharkan. Samad Mansurovich aytdi. Bugun domlaning
kayfiyatlari juda yaxshi.

— Mening ham kayfiyatim yaxshi, — dedi G`aybarov.—
Oʻzingizdan soʻrasak, Salimaxon?

Salimaxon qoʻlidagi jurnalni stol ustiga tashlab, erinibroq jilmaydi — uning kayfiyati, yoshligi, aft-angori — hamma
narsasi yaxshi edi.

— Kiravering, Toshpoʻlat Raimovich, — deb lutf qildi u. —
Domla hozir yolgʻiz oʻtiribdilar.

G'aybarov charm qoplamali eshikning shisha qabzasidan
tortdi-yu, kabinet toʻrida oʻtirgan Haykal G`aniyevichni koʻrdi. Imo boʻlgach, oʻzini ichkari olib, domla koʻrsatgan
joyga — uzun stol yoniga tizilgan kursilardan biriga choʻkdi,
kabinet egasini tabrikladi.

— Ha, endi... kamtarin xizmatimiz...— dedi Haykal
G'aniyevich xijolat chekkanday.— Shunday boʻp qoldi... Sizni
chaqirtirgan edim. Hozir yoshingiz nechada?..

— Oʻttiz uch... — dedi G'aybarov sal ajablanib.




— Kechirasiz, bu shunchaki savol-da, — dedi Haykal
G'aniyevich. — Yoshingizni bilaman. Oʻtgan hafta xodimlarning tarjimayi holini varaqlagan edim. Gap shundaki,
Gʻaybarov, boshqa odamlar...

— Boshqalar allaqachon biror ishning boshini tutgan, demoqchisiz-da, — deya chaqqonlik bilan soʻradi
G'aybarov.

Haykal Gʻ“aniyevich tasdiq ma'nosida bosh irg'adi.

— Albatta, qilgan va qilayotgan birmuncha ishlaringizni
yoʻqqa chiqarmoqchi emasman, — dedi u. — Universitetda
darsingiz ham bor, tuzuk. Lekin bu hali oz. Kecha
Sotvoldiyev domla meni andak uyaltirdi. Bir oʻzim oʻttizta
shogird chiqardim, dedi. Siz-u menga Sotvoldiyev domlaning
maqtanchoqligi ayon, u avval maqtanadi, va'da beradi,
keyin oʻsha va`dasini bajarmay iloji qolmaydi. Balki shuni
oʻylab turib, atay maqtanar, nima dedingiz, G'aybarov?..

Shu yerda Gʻaybarov ozgina taltaysa boʻlardi — Haykal
G'aniyevich uni teng koʻrib, kimsan akademik Sotvoldiyev
haqida kulgi bilan gapiryapti.

G'aybarov iljaydi: rahmat, Haykal G'aniyevich.

Haykal Gʻaniyevich ham iljaydi: tuzuk, G'aybarov, oʻzingizni tuzuk tutyapsiz.

— Men, garchi domla koʻpirtiribroq gapirayotganini sezgan bo'lsam ham, juda uyaldim, — deya takrorladi Haykal
Gʻaniyevich. — Ha, bugun ijtimoiy fanlardan dars beradigan
muallimlarning seminarini chaqirishgan ekan. Siz tuzukroq
kiyinmabsiz ham...

— Dalada ishlayapman, Haykal G'aniyevich. — dedi
G'aybarov.

— Mayli, zarari yo“q,— dedi Haykal G“aniyevich. —
Yigitni janda ichida ham tanib olsa boʻladi. Seminarda
Samad Mansurovich doklad qilishi kerak edi, lekin




oʻzingizga ma'lum, uning doktorlik himoyasi yaqinlashib
qolgan, shu sababdan, haddimiz sigʻib sizni bezovta qildik...

— Qoʻlimdan kelarmikin? — deya kamtarlik qilgan bo`ldi
С"аурагоу.

— Keladi, — dedi Haykal Gʻaniyevich. — Samad Mansurovich oʻz oʻrniga sizni tavsiya qildi. G“aybarov oʻrnimni bosadi,
vaqtida men ham uning uchun xizmat qilganman, deb aytdi.

— Ha, albatta, — deb g“udrandi Gʻ“aybarov, lekin Samadning oʻziga qanday xizmati oʻtganini eslayolmadi. — Biz u
bilan eski ogʻaynimiz, qoʻlimdan kelsa, bemalol...

— Islom mavzusida biror soat gapirib bersangiz kifoya,—
dedi Haykal Gʻaniyevich. — Samad Mansurovich sizni haqiqiy
improvizator, deb ta'rifladi.

— Yolgʻon, — dedi G`ʻaybarov. — Men badihagoʻy emasman.

— Katta olimlardan ham ikki-uch kishi qatnashadi, —
deb ogohlantirdi Haykal G“aniyevich. — O`ylab, pishiqroq
qilib gapiring. Institut markasi degan gap bor... Keyin yana
bir masala... Komandirovka muddatingiz bitay deb qoldi,
qilingan ishlar xususida batafsilroq hisobot tuzishni oʻylang.

— Aytarli ish qilmadim, Haykal G'aniyevich.

— Ikki oy degan edingiz, ikki oyga ruxsat berdim. Muddatni boshqa choʻzolmayman.

— Ilmiy kengashga ariza berib ko'raman, Haykal Gʻ“aniyevich, — dedi G'aybarov.— Men ibodat ashyolaridan ko`proq topgunimizcha oʻsha yerda boʻlmoqchiman. Hozircha
qo'limdagi materiallar juda kam.

— Menga, buddaparastlarning ibodatxonasini topishdi,
deb aytishgan edi-ku?

— Surxondaryodagi yigitlar topishdi, — dedi Gʻaybarov.—
Bizning ekspeditsiya hozircha sopol siniqlari-yu bazm tasvirlaridan nariga oʻtgani yo`q.




— Siz dinshunossiz, G“aybarov, — dedi Haykal G'aniyevich norozi ohangda. — Ibodat ashyolarini bevosita oʻzingiz
qazib olishingiz shart emas.

— Mening oʻzim ham nimanidir topmoqchiman, — dedi
Gʻaybarov oʻjarligi tutib. — Ko`ngil uchun, Haykal Gʻ“aniyevich...

— Ko'ʻngilni qoʻyaturing, kasbimga mehrim susaygan,
deb aytsangiz tuzuk boʻlardi. Xayolingiz parishon, G“aybarov, meni sezmaydi deb o`ylasangiz xato qilasiz...

G'aybarov indamadi. Bir hisobda Haykal G`aniyevich
haq edi.

Stol chetidagi sargʻish quticha qitirlab, kotiba qizning
ovozi eshitildi:

— Eslatib qoʻy, degan edingiz, domla, seminarga yarim
soat qoldi...

— Rahmat, Salima qizim, — dedi Haykal G'aniyevich
quticha tugmasini bosib, so'ng G'aybarovga yuzlandi: —
Meni qabulxonada kutib tursangiz.

U stolidagi qogʻozlarni yig`ishtirishga tushdi. G'aybarov
qabulxonaga chiqdi. Eshik yonidagi baland oynaga qarab
ust-boshini tuzatgan boʻldi. Shimining pochalarini latta etik
qo`njidan chiqargan mahali toza parketga shuvillab tuproq
toʻkildi.

— Kechirasiz, — dedi u kotiba qizga gunohkorona qarab.

— Hechqisi yoʻq, — dedi qiz tumtayibroq. — Panama
sizga juda yarashibdi, lekin uniyam qoldirib ketganingiz tuzuk.

G'aybarov bosh kiyimini yechib, burchakdagi ilgichga ildi.

— Afsuski, siz hali juda yoshsiz, — deb kuldi u qizga yuztanib. — Bo'lmasam, boshdan-oyoq tillaga koʻmib tashlardim.

— Tillangiz koʻpmi? — deya oʻsmoqchiladi qiz.

— Кор, juda koʻp, — dedi G'aybarov. — Ikki oydan
beri qazib yotibman. Yuzta Salimaning ham mahriga yetadi.




— Siz boshqalari bilan gaplashib koʻring, Toshpoʻlat
Raimovich, — dedi qiz, soʻng soxta afsus qilib bosh
chayqadi: — Yoʻq, oyim ruxsat bermaydilar, men yoshman,
siz qarisiz...

G'aybarov mulzam tortdi. Qiz qasos olganidan xursand,
yuzlari gul-gul yondi, boʻyoq tegmagan kipriklari pirpiradi,
mashinkaning ikki chekkasidan tutgan koʻyi, sas chiqarmay
kuldi: oʻn sakkiz yoshli, oʻysiz, tashvishsiz, shafqatsiz —
havasni keltirguday!

Kabinetdan kumush sochlarini taragancha Haykal Gʻaniyevich chiqdi. Bardam, kiygan kiyimi bashang, atrofga yapyangi charm papka va yengilgina farangi atir isini taratib
chiqdi. Kotiba qizni baxtiyor koʻrib yigitga ta'naomuz qaradi.

G'aybarov koʻzini olib qochmadi.

— Ketdik, — dedi Haykal Gʻ“aniyevich hafsalasizroq.—
Siz telefondan boxabar boʻlib turing, Salima qizim. Buxorodan Shamsi Toʻrayevich qoʻngʻiroq qilishlari mumkin.

Salima odob bilan boshini quyi soldi.

Zalda turli yoshdagi, lekin birdek salobatli yuzga yaqin
odam yigʻilgan edi. Toʻrdagi qizil mato yopilgan stol ortida
akademik Sotvoldiyev, Haykal G'aniyevich va yana ikkiuch taniqli olim oʻtirardi.

Ro'ʻ'znomadagi mavzu Samadning sohasi edi: oʻrta asrlar
oʻzbek she'riyatidagi antiklerikal g'oyalar, xudoga qarshi
shaxslar isyoni va hokazo. G'aybarov doʻstining «mulki»ga
daxl qilolmadi: bu mavzuni Samaddan oshiribroq sharhlashiga koʻzi yetmasdi.

G'aybarovning nomi e'lon qilinib, u minbarga chiqqanida zaldagilar sal nopisandroq qarashdi. G'aybarov bu
qarashning sababini oʻzining chang bosgan eski kastumidan
koʻrdi: tanimasni siylamas va umuman, izzatni pulga sotib
olib boʻlmaydi, doʻstim Gʻ“aybarov, hamma ayb o`zingizda.




U gapni islom tarixining olis burchagidan boshladi,
ya'niki u davrlarda hozir ko`rib turganimiz afsonalar silsilasi
xiyla tarqoq edi, xurofiy tuygʻular, xurofiy mavjudotlar,
deylik, devlar va jinlar aqlliroq roviylarni, roviylar esa, yana
bir zukko odamni — Muhammad paygʻambarni kutardi.
Xurofiy mavjudotlar, xususan, jinlar koʻp jihatdan odamlarga
oʻxshab ketadi, lekin ular nisbatan kamtarroq, ular odamlarni
aqlli sanashadi, oʻzlariga teng va balki ustunroq qoʻyishadi,
negaki, Dovud payg'ambarning mushtumzoʻr oʻgʻli Sulaymon
oʻziga itoat qilmagan jamiki jinlarni tutib koʻ“zalarga qamaganda, aqalli birorta ham jin oʻrtaga chiqib, «E, Sulaymon,
mundoq tushuntir, sen oʻzing kimsan?» deb soʻramagan.

— Taqdir savol soʻ“ramaganlarni yomon koʻradi, — deb
gap qo'shdi Haykal G'aniyevich unga ragʻbat bildirib.
— Jinlar Sulaymonni odam deb o`ylashgan, — dedi

G'ʻaybarov. — Odam deganimiz aqlli maxluq, xomo sapiyens,
binobarin, Sulaymon odamligiga borib shu ishni qilyaptimi,
demak, bunda bir hikmat bor...

G'aybarov jinlarni bandi etish manzarasini shunday chizdi:
dengiz sohiliga taxt qoʻyib, unga Sulaymonni oʻtkazdi, uning
yoniga saf-saf, lak-lak va guras-guras qoʻshin — moridlar, odamlar, parranda-yu darrandalarni berdi. Burg“u chalingach, shakkok
jinlarni bo`yinlariga chilvir solib sudrab kelishdi. Sulaymon imo
qilgach, jinlar jimgina, itoatkorlik bilan koʻzalarga kirishdi.
Birortasi miq etmadi. Xizmatkorlar koʻzalarning ogʻziga
80" тр 4сП surib, qatronga yumalatib olishdi, Sulaymon soʻrgʻich
ustidan uzukdagi mashhur muhrini bosdi. Soʻng xizmatkorlar
koʻzalarni birin-ketin dengizga uloqtirishdi.

— DBevlar jinlarga nisbatan dadilroq, — deya davom
etdi G`aybarov. — Ular ancha badfe'l, urishqoq, goʻyo bu
dunyoda ularning birgina maqsadi bor — oʻzlariga ajal
axtarish. Jonlarini, siz-u bizning tishning kavagida asraydigan




aziz-u laziz jonni galvars devlar allaqanday iskabtopar chivinning ketiga tiqishadi, chivinni chumchuqning ketiga,
chumchuqni temir sandiqqa... Soʻng bu sandiqni qulflab,
kaliti bilan qoʻshib dengizga tashlaydilar yoki biror qari
emanning yorigʻiga bekitadilar. Oʻzlari esa, parvoyi falak,
duch kelgan xonning qizini oʻgʻirlaydilar. Qiziq joyi shuki,
ular oʻgʻirlagan jonlarga tuzukroq qaramaydilar ham.
Devning xon qizidan boshqa tashvishlari ham koʻp: shikor,
kimoʻ`zarga parvozlar, xotinsiz bazmlar. Bu paytda Xonning
arzanda qizi devning hayhotday goʻshasida yolgʻiz zerikib,
yomon xayollarga boradi, miyasiga shahvat urib, devning
g'irt toʻnkaligidan, haligacha kelib quchogʻiga kirmaganidan
g'azablanadi, soʻng, devdan butkul umid uzib, tushlariga
kirib chiqadigan afsonaviy poshshovachchani kutadi. Dev
shikori bilan ovora, malika — xayoli bilan, shu asnoda
kutilgan poshshovachcha qirchang'i baytalini minib keladi.
Keladi-yu tizzalari dagʻ-dagʻ titrab, malikaning etaklari ostiga bekinadi. Nima balo, malikaning kindigini tomosha
qilmoqchimi, deb oʻylaysiz!..

Boyadan beri taajjubda oʻtirgan zaldagilar xiyol jonlanishdi. G'aybarov Haykal Gʻ'aniyevichning norozi qiyofada
luqma tashlashga chogʻlanganini koʻrib, soʻzini shosha-pisha
davom ettirdi:

— Endi dev paydo boʻlishi kerak. Ostona hatlamay turib,
ovozining boricha boʻkiradi: «Uf, odam isi kelyapti!..» Shunda
haligi qo`rqoq poshshovachcha hech kutilmaganda botirga
aylanadi, malikaning etaklari ostidan chiqib, kichkina zulfiqorini boshi uzra toʻlg'agancha devga hamla qiladi.

— Dev katta emasmi? — deya savol berdi oldingi qatorda
oʻtirganlardan biri.

— Katta, — dedi G'aybarov. — Boʻyi osmon barobar,
boshi gumbazday, qoʻllari naq ming yillik chinor!..




— Shunisini demasangiz naq bizning Minorai Kalonga
oʻxsharkan! — deb xitob qildi boyagi kishi.

— Balli! — dedi G“aybarov zalni sal-pal qiziqtirganidan
mamnun boʻlib. — Dev ana shunday bahaybat va serviqor.
Shahzodani ilkisroq turtib yuborsa bas, joni chiqib ketadi.
Lekin dev negadir undan qoʻrqadi, buning ustiga, sotqin
malika qaysi goʻrdandir bir togʻora tariq keltirib (tariqning
tayyor turganini qarang!) bechora devning oyoqlari ostiga
sochib yuboradi. Yoz kunida yaxmalakning oʻzginasi deysiz!
Xullas, dev sirg“anadi-yu poshshovachchaning oyoqlari ostiga
yiqiladi. Xuddi shunday — oyoqlari ostiga yiqiladi. Dev
shunchalar kichik edimi?.. G`“aybarov iljaydi, atay bir muddat
sukut saqladi.

— Gapiring, oʻrtoq G'aybarov! — dedi zaldagi odamlardan kimdir. — Qiziq gaplar ekan!

— Jiddiyroq boʻlaylik, o`rtoqlar, — deb grafinni chertdi
Haykal G'aniyevich. — Davom eting, G'aybarov...

G'aybarov uning ortiqcha ehtiyotkorligidan ensasi qotdi,
lekin indamadi — zalda akademik Sotvoldiyev oʻtiribdi, ustoz
bilan tortishadigan payt emas.

— Xullas, miflarda miqdor tushunchasi juda nisbiy,—
dedi u zalga oʻgirilib. — Keyinchalik paydo boʻlgan klerikal
va dunyoviy yozma adabiyotdan farqli oʻlaroq, miflar poetikasi xiyla sodda. Qadimiy miflarning qahramonlari — devlar
va jinlar — ularni to“qigan odamlar kabi sodda, hatto kibrliroq
ma'rifat ahlining kulgisini ham qoʻ`zgʻatadi. Ba'zida ularga
achinib ketasan kishi. Axir, o`zingiz o`ylang, allaqanday jimit
shahzoda so“loqmonday devning boshini pakkiday shamshirchasi bilan shartta uzib tashlasa-ya! Men bu miflarning zamirida ikkita istak koʻraman: xohlang, shahzodaning botirligidan zavqlaning, xohlang, menga oʻxshab, devga achining va
uning tentakligidan norozi boʻling!.. Devlarning e'tiborga molik




jihati shundaki, ular garchi gʻirt tentak boʻlsa ham, har qalay,
ozodlikda yashaydi. Devlar olifta shahzodalarga oʻxshamaydi.
Ular xiyla faol jonzotlar. Ularning hayoti xiyla jo`n boʻlsa ehtimol,
lekin rasmana hayot, ularning mashg'ulotlari ham, shodlig-u
hasratlari ham real, real odamlarning mashg'ulotlariga, quvonchu anduhlariga oʻxshaydi. Buning sababi shundaki, devlar bizga
islom demonologiyasidan oʻtmagan, ularni ajdodlarimizning
oʻzlari toʻqib chiqargan. Islom aqidasi bilan birga kirib kelgan
jinlar mavzusi esa, musulmonlik dogmasining oʻzi kabi, asrlar
mobaynida oʻzgarmagan. Jin deganimiz oʻta moʻmin mavjudot.
Jin koʻpincha oshiq-ma'shuqlar oʻrtasida qoʻshmachilik vazifasini
oʻtaydi, tunlari malikalarni yelkasida koʻtarib uchib, uzoqdagi
xotinsiragan shahzodaning ogʻushiga eltadi, soʻng erta tongda
yana uyiga keltirib qo`yadi. Jin dengiz yoki loyqa daryo tubida
ming yillab g“iq etmay yotishi mumkin. Agar ertakchi izmidagi
birorta baliqchining toʻriga ilinib chiqmasa, mahshar kunigacha
ham yotaveradi! U shunchalik moʻmin va itoatkor!..

Zalda oʻtirganlarga G“aybarovning kuyinchakligi ma'qul
keldi. Yuzlarga kulgi yoyildi. Kimdir hatto qarsak chaldi.
Haykal G'aniyevich tartib o'rnatmoqchi boʻlib tag`in qoʻliga
qalam oldi, lekin grafinni chertmadi, minbar tarafga burilib, G'aybarovning oʻzi tomon qarashini kutdi. Lekin
G'aybarov uning bor-yo'qligini unutib yuborganday edi.

— Hazil-huzil yaxshi narsa, oʻrtoqlar, — dedi u zalning
tinchlanishini kutib. — Lekin endi islom demonologiyasini
jiddiyroq tahlil qilishga o`tsak. Avvalo sizlarga barcha xurofiy
kuchlarning mansab-u nasabini bir karra eslatmoqchiman...

G'aybarov minbar ortidan chiqib, zal toʻridagi doska yoniga
bordi va uning teparogʻiga katta harflar bilan yozdi: OLLOH.

— Shunday qilib, eng tepada xudo turadi. Mangu
va buyuk jamiki borliqning avval ibtidosi. Undan sal pastroqda — toʻrt nafar maloik...




Gʻaybarov ularning ham nomini yozdi: JABROIL, AZROIL, MEKOIL, ISROFIL.

— Chap tarafdan Shaytonga joy beramiz, — dedi u va
uning nomlarini yozdi: SHAYTON, AZOZIL, DYABOLOS,
ISBLIS. — Bularning barisi bir jonzot. Jamiki yovuz kuchlarning sarkori. Endi ularning burch ham vazifalarini koʻraylik...
Azroilni hamma biladi. U o“z «xizmat»lari bilan ancha mashhur.
Jabroilning ham kimligi ma'lum. U yerdagi payg'ambarlarga
vahiy keltiradi, payg'ambarlar esa bu ma'lumotlarni oʻz
ummatlariga koʻ`pirtiribroq uqtirishadi, vahiy misoli don boʻlsa,
paygʻambar va'zi qozonda portlagan bodroqqa oʻxshaydi...

— Xullas, avom xalqni laqillatishadi, — deya gap qoʻshdi
Haykal Gʻaniyevich ragʻbat bildirib.

— Toʻrt ogʻayni maloiklar orasida Isrofildan oʻtadigani
yoʻq, — deya davom etdi G“aybarov zavq bilan. — Maloik
Isrofil juda gʻaroyib. Uningdek tanbal jonzotni arshi a'lo tugul, pastdagi yetti osmon qatlaridan ham topolmaysiz. Nazarimda, Isrofil obrazini yaratishda odamzodning orzumandligi
me'yoridan oshibroq ketgan. Ilohiy bitikka koʻra, bu maloik
roʻzi mahshar kelganidan ogoh etib, bir martagina sur tortib
qoʻyishi kerak, xolos. Boshqa hech tayinli ishi yoq. Mahshargacha bemalol yonboshlab yotaveradi!.. Axir, qaysi tanbal banda
Isrofilga teng keladi?.. Qaysi zot borki, qiyomat qoʻpmasligini
shu maloikdan koʻproq orzu qilsin!.. Bunday yorqin obrazlarning
Sharqda yaratilgani bejiz emas. Xalqimiz asrlar mobaynida
koʻshk-u ayvonlarda, parq-u bolishlar ustida, filning qulogʻiday ulkan yelpig'ichlar tagida yotgan qanchadan-qancha isrofillarni koʻrmagan deysiz!.. Yana shuni aytishni istardimki.,.

G'ʻaybarovning gapi boʻg'zida qoldi. U zalning oXirrog'iga hayratdan koʻzlarini yiribroq qaradi. Xato boʻlishi mumkin emasdi: soʻnggi qatorda, atlas ko`ylak kiygan yoshgina
juvonning yonida u kecha bozorda koʻrgan odami — uzumfu



rush oʻtirardi. Faqat hozirgi qiyofasi bozorchiga aslo oʻxshamaydi — egnida kulrang pidjak, boʻynida serhasham galstuk,
sochlari orasidan farq ochgan... Uzumfurush koʻzlarini olib
qochmadi, beparvo jilmaydi, soʻng yonidagi juvonga engashib
nimadir dedi, juvon ham unga qoʻshilib jilmaydi, boshini
xiyol qiyshaytirgancha, minbardagi notiqqa qiziqsinib tikildi.

— Davom eting, — dedi Haykal G'aniyevich G'aybarovning jim qolganini koʻrib. — Yana bir bor iltimos qilaman
mavzudan koʻp chalgʻimang...

— Urinib ko`raman, — dedi G“aybarov xushlamaygina.—
Lekin avval bir kishi bu yerdan chiqib ketishi kerak. Agar u
chiqmasa, leksiya oʻqilmaydi.

Zalda gʻala-gʻovur koʻtarildi. Odamlar hech narsaga tushunmay, old-u ortga olazarak qaray boshladilar.

— Sizni aytyapman, domla, — dedi G“aybarov uzumfurushga tik qarab. — Siz chiqib keting!..

Uzumfurush erinibgina oʻrnidan turdi.

— Nega? Biz siz bilan tuzukroq tanish emasmiz-ku, bunday deysiz?.. Tushunolmayapman...

— Kecha ko'rishgan edik, — dedi Gʻaybarov.

— Yo'g'-e! — dedi uzumfurush battar ajablanib. — Sizni
birinchi marta ko'rib turibman, domla. Sirdaryodan bugun
choshgohda yo'lga chiquvdim...

— Muxlis Soipovich bilan birga ishlaymiz, — deb gap
qotdi uning yonida oʻtirgan atlas koʻylakli juvon. — Avtobusda ham birga keldik.

— Nahotki? — dedi G'aybarov nochor qolib.

— Meni xafa qilyapsiz, domla, — dedi uzumfurush. —
Kecha boshqa odamni koʻrgansiz. Dunyoda menga oʻxshagan
odam juda koʻp shekilli...

— Koʻpligi yomon-da, — dedi G“aybarov. — Uzr, men
yanglishibman.




Uzumfurush joyiga oʻtirdi. Yonidagi ayolga nimadir dedi,
ayol hamdarddona bosh chayqadi.

— Ovozingiz ham oʻxsharkan, — dedi G`aybarov sal oʻylab
turib. — Bari bir, siz chiqib ketsangiz boʻlardi. Navbatdagi
leksiyagacha magazinlarni birrov aylanib kelardingiz...

Uzumfurush oʻrnidan qoʻzgʻalmadi. Najot so“raganday yonidagilarga ko`z yugurtirdi. Odamlar norozi boʻlib shovqin solishdi:

— Nega u chiqib ketarkan?..

— Tushuntirib gapirish kerak!..

Haykal G'aniyevich grafinni chertib oʻrnidan turdi.

— Hali yoshsiz, Gʻaybarov, — dedi u bosiqlik bilan. —
Ma'ruzani ham yolchitmadingiz. Fanda bunaqa yuzakilik ketmaydi, uka. Oʻrgatyapti, deb oʻylamang, lekin shoirlik qilmasdan, islomning mohiyatidan kelib chiqib gapirsangiz boʻlardi.
Garchi islom dini barcha yovuz kuchlar timsollarini boshqa majusiy
dinlardan qabul qilib olgan esa-da,bu dinlarning asl tomirlari
tagʻin oʻsha islom asoschilari boʻlmish arablarga borib taqaladi...

— O`rmuzd bilan Ahrimanni qayga qoʻyasiz? — deb
soʻradi Gʻaybarov uning gapini boʻlib.

Haykal Gʻaniyevich savolga parvo qilmadi:

— Ularni sizga berdim!.. — dedi jilmayib.

Zalda oʻtirganlar domlaning hozirjavobligidan kulgan
boʻlishdi. Haykal G“aniyevich kamtarlik bilan boshini egdi,
soʻng iljaygan ko`yi soʻzida davom etdi: — Sizning savolingizga kelsak, o`rtoq G'aybarov, bunga javob berish unchalik
qiyinmas. Mening fikrimcha, yahudiylarning muqaddas
kitoblari aslida arablarda mavjud boʻlgan qabilaviy va diniy
an'analarning inshosidan oʻzga narsa emas, ular yahudiylarning oʻzlariga qon-qardosh, lekin hali ko`chmanchilik yoʻrig'idan chiqishga ulgurmagan arablardan ilk bor ajralib chiqishlari
asnosida sal-pal oʻzgartirilgan, xolos... - Haykal G'aniyevich
nafas rostladi va G“aybarovga viqorli bir qarab oldi.




— Davom etavering, domla, — dedi G'aybarov istehzo
bilan. — Juda yaxshi gapni aytdingiz!..

— Engelsda ham shunga oʻxshash bir gap bor, — deya
noiloj tan oldi Haykal G'aniyevich.

— Men ham shunday deb oʻylovdim, domla...

Haykal Gʻ'aniyevich qizarindi, G“aybarovga oʻqrayib qaradi.

— Jiddiyroq bo`lishga urining, oʻrtoq G“aybarov, — dedi
u asabiylashib. — Sizga oʻxshagan olimlarga ajina yoki jinning tub mohiyatidan koʻra, ularga bo`lgan xurofiy e'tiqod
shakllari muhimroq koʻrinadi. Siz bu odmi e'tiqoddan zavq
olasiz, shu sababdirki, boʻlar-bo“lmasga cho`“pchak yoki latifa sari chalgʻ“ib ketyapsiz. Ajinaning bo`yniga ishtonbogʻ
solib boʻg“sang, osongina taslim boʻlarkan. Bu choʻpchak
gʻoyat kulgili, kulgi barobarida ma'lum joziba ham kasb
etadi. Lekin u hayratangiz oddiy. Joʻnlik esa, ajinani xurofiy
mohiyatidan mahrum etadi, qoʻrquvni yoʻqotadi...

— Sizningcha, odamlar ajinadan mudom qo`rqishlari
shartmi? — deb soʻradi G“aybarov. — Axir bu soz-ku, domla?
Odamlarning ajinadan mutlaqo qoʻrqmasligi zoʻr-ku!..

— Turgan-bitgani badiiyot! Bu gaplaringiz folklor
tasarrufiga kiradi, — dedi Haykal Gʻ“aniyevich kesatiqqa
e'tibor bermay. Axir, siz islomshunos olimsiz. Jin va devlar
siz aytganchalik beozor emas, ular yovuz kuch timsoli, ular
faqat yovuzlik qilmog`i mumkin!..

— Xuddi biror dev yoki jin boshingiz ustida qilich tutib
turganday gapirasiz-a, domla! — deya kulib yubordi akademik
Sotvoldiyev. — Vahima qilishga arzimaydi, Haykal Gʻaniyevich, axir bular hammasi shunchaki mif, choʻpchak...

Haykal G'aniyevich luqmani eshitmaganday edi. Hozir
uning fikr-u zikri shogirdi G“aybarovda, ishqilib, u chuv
tushirib qoʻymasin, deb tashvishlanardi. Haykal G'aniyevich
oʻz institutini yaxshi koʻrardi. Uni oʻzi tashkil etgan desa




ham boʻladi. Aqlini taniganidan beri sanoqsiz munozaralarni
koʻrgan, ilm ahli qo`llaydigan juda koʻp zalvarli soʻzlar va
usullarni yod bilar, payti kelganda qaltis holatlardan osongina
chiqib ketishni ham uddalar edi. Hozir G'aybarov oʻzidan
mamnun, aytayotgan gapini jiddiyroq idrok etmayapti, mabodo
zavqi haddan oshib ketsa, rasmiyroq bir safsata bilan uni mahv
etishlari ham mumkin. Agar G“aybarov mot qilinsa, Haykal
Gʻaniyevich uchun, nafaqat u, butun boshli institut uchun
isnod! Har holda, Sotvoldiyev va uning xodimlari tek qarab
turmaydi, yaxshisi, sopini oʻzidan chiqarish kerak, salgina
norozilik, salgina tahdid, ya'niki, qattiqqoʻl ustoz erkatoy
shogirdiga dashnom berdi, uni g'oyaviy xatolardan saqlab qoldi.

— Siz zararli diniy tasavvurning real ekaniga nima deysiz,
С"аубагоу7 — deb soʻradi Haykal G'aniyevich.

G'aybarov uning niyatini payqab, boshini sarakladi.

— Menimcha, domla Sotvoldiyev haq, vahima qilish
ortiqcha, — dedi u. — Folklorni xush ko`rmasligingiz pand
beryapti, Haykal G'aniyevich. Folklorni xush koʻrsangiz edi,
mushkul lahzalarda odam bolasiga yaxshilik qiladigan jo`mard
devlarni ham eslagan boʻlardingiz.

— Oq it, qora it, barisi bir it, — deya boʻsh kelmadi
Haykal Gʻaniyevich.

— Ehtimol, itlar shunaqadir, — dedi G'ʻaybarov.—
Lekin bu maqolning devlarga daxli yoʻq. Xalq qilmishlariga
qarab devlarni oq-u qora ranglarga boʻyab ulgurgan: oq dev —
yaxshi dev, qora dev — yomon dev. Siz meni badiiyot
ta'siridan xalos qilmoqchisiz, Haykal G'aniyevich, lekin
tuzukroq o`ylab qarasak, biz dinshunoslar folklorsiz hech
qayoqqa borolmaymiz. Yolgʻiz aqoid bilan cheklansa, ilmiy
ateizm quruq inkorga, shunchaki joʻn haqiqat majmuasiga
aylanib qoladi. Ilm yaxshi narsa, o'rtoqlar, — deya davom
etdi G'aybarov zalga qarab, — lekin biz olim xalqi uning




kasridan andak kekkayib ketmadikmikan?.. Go`yo birgina biz
dunyo asroridan voqifmiz!.. Boshqalarni nodon deb oʻylaymiz. Eng yomoni shuki, ularni nodon fahmlab, oʻlib-tirilib
oʻrgata boshlaymiz. Olimlikka da'vo qilmaydigan kishilar esa,
biz olimlarning avom-u nodon ekanimizdan kuladi!

— Toʻgʻri! — deb ma'qulladi oldingi qatorda oʻtirgan oq
sochli kishi, soʻng oʻrnidan g'oz turdi. — Bizning kekkayganimiz rost, oʻrtoqlar!

— E, bu qanaqasi boʻldi, o`rtoq Badalov?.. — deya ktutf
qildi akademik Sotvoldiyev. — Sizni eng kamtar domlamiz,
deb yursak!..

— Bu butunlay boshqa narsa, Nosir Xalilovich, — deb
iljaydi Badalov, soʻng izoh berdi: — Men bir kuni kolxoz
shiyponiga borib leksiya oʻqidim. Avvaliga tuppa-tuzuk quloq
solib oʻtirishdi...

— Keyin uxlab qolishdimi? — deb soʻradi Haykal G“aniyevich «anoyilik» qilib: Badalov akademik Sotvoldiyev boshliq
institutdan edi.

— Mening leksiyamda odamlar uxlamaydi, — dedi Badalov g'urur bilan. — Gap shuki, men... hali o`rtoq G'aybarov
aytganday, dev va ajinalarni aytib qoʻrqilmoqchi boʻlganimni bilaman, hamma piq-piq kula boshladi. Mening jahlim
chiqdi. Xurofot yomon narsa, hech kuladigan joyi yoʻq, deb
aytdim, lekin foydasi boʻlsa qani! Men devlarni gapirib
asabiylashganim sayin ular battar kulishadi. Keyin bilsam, ular
oʻsha joyda oʻtirgan davangiday piyonista yigitga «Dev» deb
laqab qoʻyishgan ekan!..

— Devlar ham piyonistalikni oʻrganibdi-da!.. — deb yana
hazillashdi akademik Sotvoldiyev.

Zaldagilar maza qilib kulishdi. Haykal G'aniyevich ham
oʻzini tutolmadi — u endi leksiyaning mana shunday, quyushqonsiz oʻtayotganidan mamnun edi.




— Kechirasiz, o`rtoq G'aybarov, gapingizga soʻroqsiz
suquldim, — dedi Badalov joyiga oʻtirarkan.

— Yoʻq, ayni vaqtida suquldingiz,— deb kuldi G“aybarov. — Meni qoʻllab yubordingiz, rahmat, domla. Oʻzimning
ham shunaqa mulzam qolgan paytlarim boʻlgan. Ba'zida xalq
biz olimlarning avomligimizdan kulishi turgan gap. Chunki u
hammadan donoroq. Uning qonida asrlar mobaynida oʻjar bir
dahriylik yashab keladi. Siz-u biz olaboʻji aytib qo'rqitmoqchi
boʻlamiz, lekin bilmaymizki, jamiki olaboʻjilarni, ajina-yu devlarni
xalqning oʻzi oʻylab topgan, oʻzi nafratlanadi va hatto sevadi!..

— Oshiribroq yubordingiz, — deya e'tiroz bildirdi Haykal
G'aniyevich. — Judayam sevmasa kerak?

— Sevadi, — deb takrorladi G'aybarov. — Mana, men
oʻzim... jinlarni yaxshi koʻraman.

Haykal Gʻ“aniyevich shogirdini yana tartibga chaqirmasa
boʻlmasligini sezdi.

— Gaplaringizdan xurofot isi kelyapti, Gʻaybarov!

— Yoʻq, aslida bu ham bir ilm...

— G'irt xurofot! — dedi Haykal G'aniyevich qizishganday
boʻlib. — Haqiqat bilan xurofot orasidagi chegara qayda
qoldi, doʻstim?..

Boyagina bemalol kulib oʻtirgan zal birdan jimib qoldi.
Bahs oʻta jiddiy koʻrinardi. Birgina akademik Sotvoldiyev
Haykal Gʻaniyevichning shumligini payqadi, kenglik qildi. Mayli,
yosh yigit, shoshirmay qo`yaqoling, deganday unga koʻz qisdi.

— Men sizdan jiddiyroq gaplarni kutgan edim, — deya
har ehtimolga qarshi poʻpisa qildi Haykal G'aniyevich. Soʻng
oʻrnidan turib, jilovni qo'liga oldi. — Uzr, oʻrtoqlar, bizning
institutda tartib shunday, birov birovimizni ayab oʻtirmaymiz, — dedi akademik Sotvoldiyevga kulib qarab. — Gapning
rosti, Toshpoʻlat Raimovichning qiziqqonligi menga yoqadi.
Har holda, bu yigit fanga befarq qarolmaydi. Bahsimiz sal




maydalashdi, lekin umuman olganda, bu narsa musulmon
demonologiyasida chalkash fikrlar hali koʻp ekanini koʻrsatadi.
Yovuz kuchlarga sigʻinish islomgacha bo`lgan davrlardayoq
boshlangan. Qadimiy arablarning tasavvuriga koʻra, jinlar
faqat sahrolarda maskan qurgan, ahyon-ahyondagina odamlar
manzil tutmish vohalarga kelgan. Jinlar odamlar bilan bemalol
qovushmogʻi mumkin ekan. Bu xil muloqotdan osiy bandalar
dunyoga kelarkan.

— Menimcha, jinlar tarixiga oz-moz hazil aralashgan,
domla, — dedi Gʻ“aybarov. — Deylik, oʻsha qadimiy arablar
xotinlarining ogʻushidan qochib chiqqan jazmanlarni jinlar
edi, deb e'lon qilgan boʻlishlari ham mumkin.

— Yo`q, badaviy arab oʻsha jazmanni ham, xotinini ham
oʻldirib qo“yaqolardi, — deb e'tiroz bildirdi Badalov. —
Umuman, jindan jazman chiqishini tasavvur etish qiyin.

— Siz bir urinib koʻring, domla, — dedi G“aybarov.—
Deylik, oʻsha badaviy er, ming xiyonatkor boʻlsa-da, xotinini yaxshi koʻradi. Bir tarafdan yaxshi koʻradi, keyin turli
mish-mishlar tarqalishidan qo`rqadi. Balki shunda bechora
er oson yoʻlni tutib, aybni xotin bilan jazmanning boʻynidan
olsa-yu, qandaydir jinning ustiga ag`darsa...

— Bu gapda jon bor! — dedi ma'ruza boshida Minorai
Kalonni eslagan jikkakkina kishi. — Odatda shunaqa boʻladi
0721...

— Ana, koʻrdingizmi, — dedi G“aybarov beixtiyor
iljayib.

Odamlar qah-qah urib kulishdi. Jikkak domla qovoq
uymoqchi edi, uddalay olmadi, noiloj iljayib qo`ydi.

— Odobliroq boʻling, Toshpoʻlat, — dedi Haykal Gʻ'aniyevich koyinib.

— Kechirasiz, domla, oʻzimni tutolmay qoldim, — deb
qoʻydi G'aybarov. — Qissadan hissa shuki, biz o“rganayotgan




afsonaviy mavjudotlar aslida unchalik ham afsonaviy emas.
Jin, dev, ajina va alvastilar, xullas, jamiki afsonaviy mavjudotlar niqobi ostida odamlar yashirin, turfa tabiatli odamlar —
yaxshi va yomon, goʻzal va xunuk, mard va nomard, aqlli va
ahmoq, adolatli va razolatli!.. Tasavvurdagi ilohiy dunyo va
ilohiy tartibot aslida kishilik dunyosining ayni nusxasi, xolos.
Endi, boya Haykal Gʻaniyevich aytgan gaplarga kelsak, domla
bilan bahslashishim mumkin. Osiy bandalar, umuman badbin
odamlar nafaqat jinlar va jazmanlardan, balki qonuniy erlardan
ham tugʻilishi mumkin!..

Zalda tagʻin kulgi koʻtarildi. G'aybarov ham ich-ichidan
toshib kelayotgan kulgini tiyolmadi. Haykal! G'aniyevich
yuzini teskari burib oldi.

Gʻaybarov tanishlari bilan ozgina valaqlashgach, tashqari chiqdi. Haykal G'aniyevichni allaqachon joʻnab
qolgan, deb o`ylagan edi, lekin u ketmagan ekan:
mashinani yo`lga oʻnglatib qoʻyib, oʻzi yonida asabiy
odimlab turibdi.

— Oʻtiring, — dedi u buyruq ohangida.

G`aybapov bir soʻz demay mashinaga chiqdi. Yarim yoʻlgacha churq etmay borishdi, Haykal G'aniyevichning qovog'i
soliq edi.

— Sizgayam homiy topildi, Gʻ“aybarov, — dedi bir payt
kesatib. — Kimsan, Sotvoldiyev shaxsingiz bilan qiziqib qolibdi.
— Ishga olmoqchi boʻlsa kerak, — dedi G'aybarov.

— Bilmadim. Lekin ketmoqchi boʻlsangiz, marhamat,
qoʻlingizdan tutib turganimiz yoʻq.

— Ketmayman.

Haykal G'aniyevich unga ajablanib qaradi, ishonmadi.

— Sotvoldiyev domla shirin soʻzga oʻrganib qolgan, — deya
izoh berdi G'aybarov. — Meni hafta oʻtmay quvib yuboradi.




— Men u, hamma baloga chidaydigan, — deb uh tortdi
Haykal G`“aniyevich, yuzi ham sal yorishganday boʻldi. —
Siz bugungi mavzuni tuzukroq o`ylab koʻring, G'aybarov,
biror ish chiqarish mumkinga oʻxshaydi.

— Bu gaplarni hamma biladi, — dedi G'aybarov. —
Men boshqa mavzu olaman, ehtimolki, soʻfiylarni...

— Kuchingiz yetmaydi. Qancha odam qoʻl urib koʻrdi,
Bertels, Bartold, Gasim Karimov!... Bu qiyin mavzu, Gʻaybarov.

— Oson ish bor ekanmi?...

— Mayli, urinib koʻring, — dedi Haykal G'aniyevich
dafatan iyib. — Yanagi yil sizni Bag'dodga yuboraman.

— Shu yerda qolsam, — dedi G“aybarov. — Otam qari,
domla, uzoqqa ketolmayman...

— Ha-a... — dedi Haykal G`“aniyevich oʻylanib. — Lekin
mendan bir maslahat, uka, botirman deb, oʻzingizni oʻtga
ham, choʻ“qqa ham uravermang. Bu bir yaxshi zamonki,
unga koʻproq qobiliyatli odamlar kerak.

— Hali men qobiliyatli bo`lib qoldimmi? — deb kuldi
G'aybarov.

— Nozlanmang! Har holda, ahmoq emassiz.

— Shunisiga ham rahmat.

— Balli. Men ham oz-moz odam taniyman. Maktabning
koʻpini koʻrdik, uka.

— Keyingisini yigirma yil deyishadi...

— Yolgʻon, — dedi Haykal G'aniyevich. — Bor-yoʻgʻi
oʻn besh yil. Soddaroq ekanman, yubiley kechasida sallali
shoirning suratini bir arbobning suratidan teparoqqa ilib
qoʻyibman...

— Shungami?

— Shunga, — dedi Haykal Gʻaniyevich g'amgin kulib. —
Gunohim shunchalar bema'ni ekani alam qiladi...




— Bu borada qozilik qilmagan tuzuk, — deb mulohaza yuritdi
G'ʻaybarov. — Ba'zan bir qop turshak oʻgʻirlab qoʻlga tushgan
kimsa ham koʻkragiga urib, oʻzini jabrdiyda koʻrsatadi.

Haykal Gʻaniyevich unga yalt etib qaradi.

— Shundaymi? — deb soʻradi iztirob bilan.

— Shunday, — dedi G'aybarov, lekin shafqatsizlik
qilganini anglab koʻngli zirqiradi.

— Menga qarang, yigitcha! — dedi Haykal G'aniyevich
yuzi bo“rday oqarib.— Siz meni kim deb oʻylayapsiz? Isoga
oʻxshab mix teshgan kaftini peshkash qilyapti, deysizmi?

— Nega? Ba'zida men ham sizga dardlarimni aytgim
keladi...

— Meni siz gapga soldingiz! — deya tutaqdi Haykal Gʻ“aniyevich. — Men sizdaqgalarning hamdardligiga zor emasman,
jabrdiyda, deb o`ylasangiz xato qilasiz!.. Mayli, siz
Sotvoldiyevning oldiga boring, unga oʻttiz birinchi shogird
bo`lasiz! Menga ham oʻsha ustozlik qilgan, ikkimiz ham aspirant
edik, suratni men ildim, u qayga ilishni koʻrsatib turdi... Unga
yetaman deb bir umr ovora boʻlganimni bilasizmi? Yoʻq,
bari bir yetolmadim, u mendan aqlliroq chiqdi, oʻsha paytda
genetikani keraksiz fan deb qichqirgan odam, bugun minbardan
turib, genetika — fanlar shohi, deb aytadi!..

— Men uning gapiga ishonmayman, domla, — dedi G`aybarov.

— Nega? Axir, u kishining nazariga tushdingiz-ku?

— Ehtimol shuning uchun ham ishonmasman, — dedi
G'aybarov. — Yana aytib qoʻyay, domla, men institutdan
hech yoqqa ketmayman.

— Ketkizaman!

— Ketkizmaysiz, — dedi G'aybarov qat'iy. — Rost gap
taxchil matoq, uning uchun seni qadrlashlari va hatto yaxshi
koʻrishlari mumkin.




— Sizni-ya?!. — dedi Haykal G'aniyevich asabiy kulib.—
Siz chalamullasiz, G'aybarov! Tirmizaksiz!..

G'ʻaybarov kuldi.

— Toʻxtating! — deb asabiy qichqirdi Haykal G'aniyevich
shoferning yelkasidan tutib. — Toʻxtating!

Shoferning yuzi qilt etmadi, mashinani oshiqmasdan,
ancha naridan serbarg chinor ostida to`xtatdi.

— Rahmat, soya joyda turadigan boʻldim, — dedi
С"аубагоу. — Xoʻp, domla, yaxshi boring.

— Tirrancha! — deb g'udrandi Haykal Gʻaniyevich, soʻng
shoferiga buyurdi: — Uyga haydang!

Mashina sekin joyidan jildi. G'aybarov soʻnggi lahzada
domlaning lablari nim kulgidan jiyirilganini koʻrdi. Tepaga qaradi, chinor barglari orasidan sizib oʻtayotgan za'faron nurlarni
koʻrdi, qizishmoq ne, deb oʻyladi, qara, kun qanday yorugʻ,
kun hali koʻp, oftobni birov orqalab ketmaydi, hammaga
barobar, nega biz bunchalar asabiymiz, doʻstim Gʻ“aybarov,
nega birovlarning koʻnglini qabartiramiz, axir, yoshlik degani
fazilat emas-ku, sobitlik qani, nega mehrimizni oshkor etishdan
qoʻrqamiz, axir odamzod it emaski, tishlab-netib olsa!..

Xiyobonni kesib oʻtayotgan payti, kimdir uning otini
atab chaqirdi. Ovoz kelgan tarafga qarab, ochiq qahvaxona
sahnida salqinlab o`tirgan Shoir bilan Abduvali Soqolni koʻrdi.

— Bir qarab qoʻying, G“aybarov! — deb qichqirdi Soqol. —
Bunday kelib, biz g'ariblarga ham iltifot qiling! Osmon
gumbaziday ulkan kosalarda shafaqdek gulgun may ichaylik!..

Gʻaybarov uning gaplariga tushunmadi, yaqinroq borib
salomlashdi. Shoir oʻrnidan turib, unga kursi surdi.

— Dalaga ketaman, ish koʻp, — deb uzrini aytdi G“aybarov.

— Birpas oʻtirib keyin borasiz, — dedi Shoir. — Bitmay
qolgan ish bor ekanmi?




G'aybarov noiloj bo`sh kursiga choʻkdi. Abduvali Soqol
stol chetidagi qadahni vino bilan chayib tashlab, limmo-lim
toʻldirdi.

— Tumanli kun, soʻnik qadah, sil yuziday sariq may,—
dedi u qadahni G`“aybarovning oldiga surib. — Keling, bir
ichaylik!

— Siz bunga parvo qilmang, Toshpoʻlat, — deb izoh
berdi shoir. — Doʻstimiz Soqol Navoiyning nasriy tarjimasini
oʻqiyapti.

G'aybarov vinodan ozgina hoʻpladi,

— Kun issiq, — dedi u. — Nima boʻlsayam, o`qigan tuzuk.
Men, mana, ikki oycha boʻldi, qoʻlga kitob ushlaganim yoʻq.

— Kamnamo boʻp qoldingiz, Toshpoʻlat, — deb oʻpkalandi Shoir. — Ba'zida koʻrgimiz keladi. Siz ishonmaysiz,
lekin mening koʻrgim keladi.

— Ishonaman, — dedi G'aybarov jilmayib. — Komandirovka tugasin, keyin bafurja o`tiramiz.

— Ungacha kim bor-u kim yoʻq, — dedi Shoir. — Bugun
jo'nab ketmoqchiman.

— Bu qishloqqa ketishniyam olamga ovoza qiladi, —
deb g“udrandi Abduvali Soqol.

Shoirning ensasi qotdi, lekin e'tiroz qilmadi, yana G`“aybarovga yuzlandi:

— Un toʻla qopday mamnun yuribman, — dedi u
zorlanib. — Qani endi, bir baraka topkur boplab shapaloq
tushirsa-yu koʻzim charaqlab ochilib, mamnunlikni unutsam!..
Bilsangiz, Toshpoʻlat, odam o`zini kamroq oʻylagan paytlari
tuppa-tuzuk boʻlib qoladi.

G'`aybarov indamadi. Shoir oldidagi qadahni chetga surib
qoʻydi.

— Tag'ʻin ichyapti ekan-da, deb oʻylamang, Toshpoʻlat,—
dedi u. — Shunchaki... ozgina ichib, koʻproq oʻylayapman.




Anavi yoqqa qarang! Ha, yaxshiroq qarang, qani, nimalarni
koʻrarkansiz?..

G'aybarov Shoir ishora qilgan tomonga qarab, daraxtlar
orasidan koʻchani, g'iz-g'iz yelayotgan mashinalar, shoshib
borayotgan odamlarni koʻrdi.

— Koʻcha, — dedi u sekin. — Odamlar, mashinalar...

— Hayot oʻsha! — deb xitob qildi Shoir.

Abduvali Soqol piqillab kulib yubordi.

— Tek oʻtir! — deb jerkidi uni Shoir. — Qarang, Toshpoʻlat! Biz bu yerda oʻtiribmiz, hayot yonimizdan g'izillab
oʻtib ketyapti! Biz tinchgina, salqin qahvaxonalarda oʻtirib
chiroyli suhbatlar quramiz, koʻpirib-toshamiz, maqtaymiz,
maqtanamiz! Biz mamnun va baxtiyor oʻtiraveramiz, hayot
esa... Ana u, yonimizdan oʻtib boryapti! Shundoq yonimizdan,
qoʻl uzatsa yetgudek joydan! Tushunasizmi, Toshpoʻlat, oʻtib
ketyapti u!..

С"аубагоу ушКа qisdi. U Shoirni yaqin oʻrtada bunday
tushkun ahvolda koʻrmagan edi. Mastlikka yoʻyish qiyin,
stolda bor-yoʻgʻi bir shisha arzonbaho vino turibdi, u ham
yarmiga yetmagan.

— Siz ham mamnun koʻrinasiz, Toshpoʻlat, — dedi
Shoir. — Bir savolim bor, agar eski payt boʻlsa-yu ko`ngilliga
chaqirsa, borarmidingiz?

— Ko`ʻngilliga birov chaqirmaydi, — deb e'tiroz qildi
G'aybarov. — Odam oʻzi ixtiyoriy ravishda borsagina koʻngilli
sanaladi.

— Sizni chaqirdi, deb tasavvur qiling, borarmidingiz?

G'aybarov Shoirning maqsadini anglay olmadi, yuziga
sinchiklabroq tikildi — yoʻq, kulmayapti, tamom jiddiy turib
soʻrayapti.

— Mening oshqozonim kasal, — dedi u. — Keyin...Yoʻq,
avval ayting, o`zi qayerga borishim kerak?




— Gapni choʻzib nima qilasiz? — dedi Shoir jahli chiqib. — Borasizmi yo yo`qmi?

Shoirning xiraligi Abduvali Soqolga nash'a qildi.

— Xoʻp deng, Gʻaybarov, sizdan nima ketdi!.. — dedi u
kulib. — Nima balo, qiziqroq tush koʻrganmi, duch kelgan
odamdan shuni soʻraydi.

— Miyani achitdilaring, Abduvali, — dedi G'aybarov.

— Fahmimcha, — dedi Soqol, — Shoir oʻzini harb-u
zarbda sinab ko“rolmaganidan norozi boʻlib yuribdi. Ungayam
qiyin, bitta oʻzini deb rasmana urush ocholmasa...

— Gaping ham oʻzingday sovuq, — dedi Shoir. — Men
toʻgʻrisini aytdim. Hech oʻylamay koʻngilliga ketardim.
Ishonmaysizlar, lekin men ketardim.

— Tentak! — dedi Abduvali Soqol. — Bolalaringga kim
qaraydi?

Shoir indamay qoldi, yuziga g'ussa qoʻndi — u bolalarini yaxshi koʻrardi.

Abduvali uning holatidan yayrab kuldi. O`zidan mamnun,
iyagi-yu lunjlarini jingalak soqol bosgan, yonoq suyaklari
turtib chiqqan yuzi yapasqi. Beg'am, betashvish, ermakka
oʻch. Yeydi, ichadi, kuladi... Mayli, yesin, ichsin, lekin kulmoqqa nima haqqi bor? Kim buni soʻraydi? Shoirmi? Yoki
biz oʻzimizmi, doʻstim G`aybarov?..

1 Rasvo fe'ling bor, Abduvali, — dedi Shoir sal turib.—
Odamning ustidan kulib huzur topasan.

Abduvali Soqol tagʻin kuldi — mensimay, pisand qilmay... G'aybarov battar hayratlandi: nega bu tirjayadi,
oʻtqazib qo'ygan joyi bormi?

Studentlik yillaridagi bir oshnasini esladi. Oshnasi
boyvachcha edi, qiligʻi hech kimga yoqmasdi, shuning uchun
hammaga qarz berardi, birovga oʻn soʻm, birovga — yigirma... oʻttiz... Hammaning oʻziga yarasha xarji bor, bu yoqda




tayyor sudxoʻr tursa, hadeganda qistamasa, olmasdan ilojing
qancha? Xullas, oʻsha boyvachcha koʻpchilikning tilini qisiq
qilgan, kiyimning yaxshisini kiygan, qizlarning suluvini surgan. Soqol-chi? Nahotki, biz undan qarzdor boʻlsak, doʻstim
G'aybarov?

— Iltimos, endi g'ashimga tegma, — deb davom etdi
Shoir. — Men bugun ketmoqchiman, bilaman, senga bari
bir, badar ketganimda ham iching achishmaydi, lekin odamzodning tabiati qiziq, men negadir sen eslashingni istayman...

— Oq yoʻl! — dedi Soqol.— Qaytib kelayotganda telegramma berarsan? Yo birato“la ko“mgani boramizmi?

Shoir bunday qoʻrslikni kutmagan edi, gap topolmay ojiz
qoldi, soʻkindi.

— Qo`yinglar, — dedi G“aybarov murosaga chaqirib.—
Bir hisobda, Shoir haq, qaygadir ketishing mumkinligini o`ylab
yashagan tuzuk. Soʻnggi panoh deymizmi, boshpana deymizmi...

— So`nggi panoh! — deya takrorladi Abduvali Soqol.—
Soʻnggi panoh yerning tagida, G“aybarov!

G'aybarov indamadi. Hozir pachakilashib oʻtiradigan payt
emasdi.

— Nega indamaysiz? — deb tirgʻaldi Abduvali Soqol.

— Arz qilmasligingizni bilsam, sizni yaxshilab tuyardim,—
dedi G`aybarov.

— Qani, chiqdik boʻlmasa!.. — deb tahdid qildi Abduvali Soqol.

Shoir uning yengidan tortib kursiga oʻtqazdi.

— Qo`ʻ`ysangiz-chi, — dedi u. — Chiqaman deganing nimasi?
Qoʻrqasan, sariq chaqalik nomingga dogʻ tushishidan qoʻrqasan. Bugun ketyapman. Toshpoʻlat, — dedi keyin G'aybarovga
yuzlanib. —Safsata-yu goʻzal davralar jonimga tegdi!

— Ketolmaysan, — deb oʻchakishdi Abduvali Soqol.




— Ketaman! — deb qichqirdi Shoir, so`ng oʻrnidan dast
turib, stolga mushtladi. — Sen ishonmaysan, lekin men ketaman!..

— Goʻrgayam bormaysan!

Shoir Abduvali Soqolning yoqasiga qoʻl choʻzdi.Oʻrtadagi
stol chayqalib, vino shishasi yerga tushib chil-chil sindi.
Gʻaybarov ularni zoʻrgʻa ajratib oldi. Ofitsiant xotin yugurib
kelib, dag'dag'a qila boshladi. Soqol uning javrashiga
beparvo, choʻntagidan yuz soʻmlik chiqardi-da, stolga naycha
qilib oʻrab tashladi:

— O`tkirrogʻidan, — dedi. — Shoirning ketar jafosiga!
Tezroq!

Pulni koʻrib, ayolning yuzi yorishdi, darhol ichkariga
yo`rgʻaladi. Shoir Soqolning yoqasidan yulib olgan tugmani
stolga otib yubordi, so'ng G'aybarovning yelkasidan tutdi:

— Ketdik, Toshpoʻlat!

G'aybarov turdi. Xiyobondan oʻtib, avtobus manzili tomon yurishdi. Zum oʻtmay, avtobus keldi.

— Men ketdim, — dedi Shoir qoʻl uzatib. — Siz ishonmaysiz, lekin ketayotganim rost, G'aybarov!

— Yaxshi boring, bolalarga salom deng.

— Uygamas, uzoqqa, — dedi Shoir avtobus zinasida
turib. — Sizga hammasini yozib yuboraman, G`“aybarov!..

10. BIR YIL OLDIN

G'aybarovning koʻngli tinch emasdi. Otasi bilan oralaridan gap qochgan, garchi Raim oqsoqol buni unutganday
ko'rinsa-da, Gʻaybarov otasining keki zoʻrligini bilar va uning
oʻshanda nechogʻli dargʻazab boʻlgani bot-bot esiga tushib
turar edi.

U oʻsha safar Galatepaga borganida odatdagi manzaraga
duch keldi: hovlidagi keng chorpoya, otasi bilan mulla Chori,




otasi unga nimadir deb gap uqtiryapti. Goʻyo ular koʻp zamonlardan beri shu taxlit o“tirganday — na oftob, na soya
nariga jilgan.

G'aybarov zavqlandi, chollarning erinmay oʻtirishidan
allaqanday sharqona xosiyat topganday boʻldi, lekin mullaga tuzukroq razm solib, uning suhbatdoshidan bezor boʻlib,
oʻzini qoʻyarga joy topolmay turganini koʻrdi. Koʻngli gʻashlandi. Mullaning diqqatligi rost edi chogʻi, G'aybarovni
ko`rgan zahoti chiroyi ochildi.

— O`g`lingiz aqoiddan yomon emas, oqsoqol, — dedi.—
Men uncha-muncha kitob qaragan odamman, lekin bizning
talqinimiz bularnikiga toʻgʻri kelmaydi. Mening yoʻrigʻ'im
koʻp eski, koʻp sinalgan. Ba'zida gunohkor koʻnglim tanglikda
qoladi, bu fuzalo ahli odamlarni boshqa yoʻriqqa solaturib,
xudoga teng biror tariqatni topib berarmikan?

— Mendan bu gaplarni so“ramang, mulla, — deya kamtarlik qilgan boʻldi Raim oqsoqol.

G`aybarov mulla Chorining samimiy gapirayotganiga
ishonmadi. Mulla hozir aqlini ishlatmay, yod boʻlib ketgan
soʻzlarni takrorlayapti, xolos. Xuddi ipga tizilgan marjonni
bir uchidan tutib qutichadan chiqarib olayotganday. Mulla
Chori anoyi emas, u ko`p balolarni ko`rgan, endi asablarini
ayab yashaydi... U hozir Gʻaybarovning g'ururini shunchaki
qitiqlayapti, xolos. Aqoid bobidan ustunligini oʻzi ham biladi,
lekin u kamtarlikni unutmagan — yuksalmoqni istamaydi,
miskinligicha qoladi, bir muddat oʻtib, bu dargohdan koʻchaga chiqadi, tagʻin oʻsha kechki g'ubor, qirdan qaytayotgan
sigirlarning yelini va tezagi hidiga toʻlgan tuproq koʻchadan
ohista yurib, kulbasiga qaytadi, xotini dasturxonga keltirib
qoʻyadigan bir kosa yovgʻ“on va bir choynak choy ustida
hamma gapini Gʻaybarovning lat yegan g'ururiga qoʻshib,
esdan chiqaradi.




— Siz meni ayblab yurmang, oʻgʻlim, — dedi u G“aybarovga. — Nima qilay, oʻzim istaganday yashay olmadim.
Umr boʻyi koʻngil tusamagan yoʻllarni kezdim va bildimki,
faqat qurbon qilingan mehrgina pokiza boʻlarkan. Alamlaring keyin bir kun lazzatga aylanadi, oʻzingni kun sayin
tushunibroq borasan, ayblaringni qaytadan his etasan, azob
chekasan, lekin shu azoblardan ham oʻzingcha bir huzur
topasan. Boshqa iloj yo“q, odamzod uzluksiz uqubatga chidolmaydi.

— Siz aytgan pokiza mehr qayda qoldi? — dedi Gʻaybarov.

— Uyam birovga baxt keltirmaydi. — Mulla Chori diltang
qoʻl siltadi. Odamning ko`nglini ayanchgina bir g“ururga
toʻldiradi, xolos. Joʻnroq mayllarning yoʻrigʻi boshqa, ular
erkakni yig`loqi xotinga, xotinni quturgan itga aylantiradi. Gapim
beparda boʻldi, oʻg“lim, keksalikda shallaqiroq boʻlib
boryapman. Pokiza mehr soqov boʻladi, u iqrorga muhtoj emas.
Uni oshkor qilgan odam eri tunda qulogʻiga shivirlab aytgan
gaplarni ertasi kuni boshqalarga sotgan xotinga oʻxshaydi. Bu
shunday bir pinhoniy va odil tuygʻ“ukim, oʻgʻlim, uni hech
qachon bozorga olib chiqolmaysiz, mehringizga tushdimi,
tishning kavagida asramoq shart. Mukofot kutmaslik kerak.
Buning uchun oʻzingizni yengmog'ʻingiz lozim, negakim, sizga
oʻzingizdan yomonroq dushman topilmaydi. Mahbubni jismdan
judo qilsangiz bas, pokiza muhabbatga erishasiz...

— Marhumlargina shunday muhabbat qoʻyishi mumkin,—
deb gap qistirdi G`aybarov.

— Ha, balli! Keyin xudoga...

— Hallojga qaytyapsiz, mulla buva!

— Yoʻq, oʻgʻlim, uni boshqalar koʻkka koʻtaradi. Uning
jur'ati shuki, o'zini xudo e'lon qilgan. Halloj — shuhrat,
ovoza qoʻli. Tilidan manmanlik ilon boʻlib chiqib, boʻyniga
chirmashgan, keyin, terisi shilinar mahal... Yoʻq, Toshpoʻlat



boy, men uning oʻsha paytda ham afsus qilganiga ishonmayman. Ahmoqlik deysizmi, boshqa deysizmi, lekin u
oʻzidan mamnun ekanicha jon bergan!

— Siz ko`p narsalarga ishonmaysiz, mulla buva!

— Men qaridim, oʻgʻlim, endi menga har kun gʻanimat,
agar bugun shak keltirsam, hay, bugun oʻtadi, ertayam o`tadi,
keyin bir kun kelib jon deganingiz pirr etib uchadi-ketadi...—
Mulla Chori pixillab kuldi. Keyin lablari oʻz-oʻzidan qimtildi,
yuziga istehzo qalqdi.

...Hallojga oʻxshab ishonmagani unga alam qiladi. Halloj
sal boʻlsayam ishongan, balki, butunlay ishongan, toki oʻzining haq taolo ekaniga qadar! Mulla uni yomon koʻradi.
Oʻlganining kunidan kuladi, demoqchiki, dunyodan hali umid
uzmaganmiz, jon uzilsa, izmimizdan tashqari... Yaxshimi,
yomonmi, oxiri borib uzilishi tayin, muhimi — vahima qilmaslik, jonni begona deb oʻylagan ma'qul, jon emas, qafasga
qamalgan shunchaki bir qush, chumchuq bir kun qarabsizki,
pirr etib uchib ketadi!..

" Siz bilan koʻp hamgap boʻlmadik, oʻgʻlim, — dedi
mulla Chori. — Lekin nimagadir, sizni quvroq, deb oʻylashga
oʻrganibman. Nazarimda, buni otangizdan merosga olgansiz.

G'aybarov indamadi. U mullaning otasiga murojaat qilganini tushundi. Uni suhbatga tortmoqchi, yoʻq, quvlikni
aytib, koʻnglini koʻtarmoqchi.

— Menda ayyorlik yoʻq, mulla, — dedi Raim oqsoqol.—
Buning togʻa jamoati ayyorroq.

— Balki, shundaydir. Oʻylab koʻrmabman, oqsoqol.

Gʻaybarov mullani birinchi bor koʻrganini esladi: koʻp
yillar oldin, Qiziltoshga borar yoʻlda, yoz, tush payti,
issiq eshak ustida sekin chayqalib ketayotgan mulla,
paygʻambarmonand soqoli kalta kuzalgan, gʻamgin koʻzlari
salgina... Mulla xudo haqidagi har qanday xayol kabi sirli




va chuchmalroq edi. Bolalar undan choʻchibroq, turishardi,
goʻyo mulla`afsungarlik qiladi, goʻyoki mullaning qoʻlida
minglab jinlar va ajinalar bor, ularni ustingga qo`yib
yuborsa...

— Siz mening kamtarin e'tiqodimga tegmang, oʻg`lim,—
dedi mulla Chori. — Sal-pal shubha qilsam qilarman, lekin
bu narsa hammaning qonida bor. Odamzod vaqti-vaqti bilan
oʻz e'tiqodidan norozi boʻlib turgani ham ma'qul. Shunchaki
adolat yuzasidan, shunchaki oʻzini ovutmoq uchun. Sizga
qolsa, mening ojizgina shubhamni shishirib, pashshadan fil
yasaysiz. Men unga qodir emasman, oʻgʻlim. Men uyalaman...

— Uyalmaysiz, mulla buva.

— Mullani tinch qoʻy, Toshpoʻlat, — dedi Raim oqsoqol.
U hech narsaga tushunmay, chorpoya to`rida mamnun
oʻtirardi.

— Balli, oqsoqol,— dedi mulla Chori. — Siz ор пр2ра
nisbatan shafqatliroqsiz. Siz meni doim ayab kelgansiz. Hatto
bir marta turmadan opqolgansiz.

G'aybarov gap qo'shmadi. Otasiga rahmi keldi. O`z
boshiga balo orttirgan deb oʻyladi, mullani ayagan, turmadan olib qolgan, mana endi, turmadan olib qolgani uchun
mulla uni mazax qilyapti.

Raim oqsoqol mulla Chorining pisandasini tushunmay
gul-gul yondi.

— O`zi bekorga opketmoqchi boʻluvdi, mulla, — dedi u.—
Bir borib yotganingiz yetmaganday, yana axtarib keldi.
Mening haqsizlikka tobim yoʻq. Oʻzimni peshgardon qilib,
sizni opqoldim-da.

— Taqdir, taqdir deng, oqsoqol! — dedi mulla Chori. —
Boʻlmasa, kim sizni menga yordam qiladi, deb oʻylardi!

Raim oqsoqol kinoyani payqamadi, battar iydi. Jim
o'tirganidan yuragi toliqqan ekan, birdan gapga tushdi.




— Qoraboyniyam bir gal opqoluvdim. Griguryan ortidan
izlab keluvdi. Men uni sizga aytganman, mulla, badbaxt
juda serjahl odam edi.

— Yodimdan koʻtarilibdi, oqsoqol, gapiring, — dedi mulla
miyig'ida kulib.

— Yoʻq, mulla, sizga muni avval ham bir aytuvdim...

Raim oqsoqol bir muddat jim qoldi, chamasi, oʻzidan
uyaldi. Lekin istak zo`rroq keldi, gapirishni xohladi.

— Griguryan Qoraboyni qamagani keldi, mulla. Qoraboyning koʻpam aybi yoʻq edi. Bosmachi boʻlgani rost, bachchagʻar mening oʻzimgayam beshotar oʻqtalib doʻq urgan.
Ular besh ogʻayni edi, otalari Parda oqsoqol, gapini birovga
bermaydigan, xudodan qaytgan odam edi, oʻgʻillariyam
quturgan deng, ogʻzidan ko`pik sochib, ayg`irday pishqirib
yuradi, har biri devday! Zo`r yigitlar edi, mulla. Parda oqsoqol
o`rtancha oʻgʻli bilan Darg“omga bosqinga borib qoʻlga
tushdi. Oʻliklarini Darg“omga tashlashgan ekan, shu boʻyi
qolib ketdi, izlab topisholmadi. Qolgan uchovini quloqqa
yozdik, askar kelib opketdi. Bitta shu Qoraboy qoluvdi.
Quloqqa yuborgani koʻzim qiymadi, teng-toʻshligi bor, kechalari oqsuyak oʻynab katta boʻlganmiz, naryogʻidan soʻrasangiz, uzoqroq boʻlsayam, harne, togʻa jamoatimizdan...
Bechora, otamning xunini olaman, deb yurardi. Zamon muni
koʻtarmaydi. Avval bosmachi boʻldi, keyin bu tarafga oʻtdi,
bosmachining koʻp sirini oʻgʻirlagan ekan, shuni aytib, oʻzini
oqlab ham oldi. Akalari quloqqa ketgandan keyin yakka oʻzi
qoldi, kelib kolxozga qoʻshildi. Bir kuni xabari yetib, haligi
Griguryan izlab keldi deng. Izlab kelib, bozordagi choyxonaga qoʻnibdi. Shukur bazzoz, hozirgi Barot qiyshiqning otasi, oʻgʻliga o`xshab choyxonachi edi, Griguryanni chorpoyaga
oʻtqazib, otini birovga mindirib yuboribdi. Ertasi kuni armani
mening qoshimga dahshat solib keldi: yo otimni topib berasan,




yoki boʻlmasam, urugʻ-aymogʻingni quritaman, deb aytdi.
Odam yubordim, otni naq Termizdan topib keldi.

Gʻaybarov har gal hikoyaning mana shu yeriga kelganda
ajablanardi. Axir, otasi rost gapiryapti: u odam yuborgan,
yuborgan odami Griguryanning otini naq Termizdan qaytarib kelgan. Aql bovar qilmaydi...

Balki, Raim oqsoqolning oʻzi Shukur bazzozga pishang
bergandir! Bunisini Raim oqsoqol aytmaydi. Faqat bir narsaga
ishonmoq kerak: Griguryanning otini oʻgʻirlashgan, keyin
uni Raim oqsoqolning ishonchli odami naq Termizdan topib
kelgan.

G'aybarov bu sarguzashtni yod biladi. Ot topilgach,
Shukur bazzoz Raim oqsoqolning yoniga yigʻlab keladi.
Qari onasini oʻrtaga soladi, bola-chaqasini nom-banom
eslaydi, keyin Raim oqsoqolning oʻksasi yumshab, badjahl
armanini dashtga olib chiqib siyosat qiladi: Shukurga
tegmaysan, Qoraboyni tinch qo`yasan yoki boʻlmasa, anavi
qalin burganning ichida oʻliging qoladi — ikkovidan birini
tanla, Griguryan!

Mulla Chori zerikdi. U ham armani haqidagi qissani
biror yuzinchi marta eshitayotgan edi. Yuzlari salqib,
xok tusiga kirdi, esnogʻini bosmoq uchun choynakning
tubida qolgan achchiq choyni sirqitib ichdi. Keyin payt
poylashga tushdi... Nihoyat Griguryan biyday choʻlda
gulday xotini bilan ikkita bolasini oʻrtaga qoʻyib qasam
ichdi.

— Ko'ʻzingizga hech narsa koʻrinmaganini qarang! — deya
xitob qildi mulla Chori. — Men munga jur'at qilolmasdim,
oqsoqol. Mansab deng, oqsoqol, mansab deganning havosi
odamni sher qilib yuborar!..

— Griguryanning mansabi menikidan ulugʻroq edi, —
deb kamtarlik qildi Raim oqsoqol. — Bizning davrimiz bir




qiziq davr ekan. Endi o`ylab hayron boʻlasan. Bir gal jomlik
Xolbozorov rais yonimga keldi...

— E oqsoqol, Xolbozorov raisni qoʻying, bugunning g'“amini yeng, bugunni deng, birodar!.. — Mulla chaqqonlik
qilib, uning gapini boʻldi. — Mana, oʻgʻlingiz katta mulla
boʻldi, oq-qorani tanigan, boshqalariyam oʻzlarini oʻzlari
sarishtalab yuribdi. Shukr qiling, oqsoqol!..

— Shukr. Endi shularning baxtini bersin, deymiz-da.

— Ha, balli!

Mulla Chori Raim oqsoqolni chalgʻitishga ulgurdi. Bahonada asta oʻrnidan qoʻzgʻaldi.

— Hassamni oling, Toshpo`“latboy, men endi ketay...

Gʻaybarov mullani darvozagacha kuzatib bordi.

— Siz loaqal namoz-pamoz oʻqirsiz, mulla buva? — deya
yoʻl-yoʻlakay soʻradi.

— Ikki yil boʻldi, o`qiyapman, nima edi?

— Biznikiga kamroq kelsangiz...

— Biz endi keksa odam, Toshpoʻlatboy, — dedi mulla
Chori. — Kelmay qo'ysak, oqsoqolning oʻziyam yolgʻizlikdan zerikadi.

— Otam kimligingizni biladimi?

— Biladi, — deya kiprik qoqmay javob qaytardi mulla
Chori. — Bilganda qanday, eski zamon boʻlsa, u mening
naq biqinimdan beshotar qoʻyardi. Endi kech, Toshpo`latboy,
keksalik hammani birday qilib qoʻyadi. Kim behroq ekanini
ajratib oling-chi? Ajratolmaysiz.

Gʻaybarov oʻzini behuzur sezdi.

— Loaqal men borligimda kelmang!

— Xo`p, xoʻp, oʻgʻlim. Lekin basharti kelsak, unda nima
boʻladi?

G'aybarov chidab turolmadi.

— Itga talataman!..




Mullani kuzatib, otasi yoniga qaytdi. Ota oʻgʻlining avzoidan nimanidir sezganday boʻldi, sarosimaga tushdi. Sekin uzr soʻragan boʻldi: oʻzing tushunasan, bolam, yosh
deganing bor tarafga ketgan, endi tilni tiyib turishim
qiyinroq. Gapirmasam, chetga surilib qolganday
boʻlaveraman.

Oʻgʻil o'tindi: hech bo`lmasa, anavi sassiq mulla bilan
gaplashmang, ota.

Ota bir zum boshini egdi, lekin jahlini tiyolmadi; kim
bilan gaplashsam, oʻzimning ishim, sen o`zingni bil, bolam!

Oʻgʻil aytdi: qoʻrqoqsiz, ota, oʻzingizni oqlamoqchi
boʻlasiz. Sizga eshitadigan quloq kerak.

Ota qoʻrqoqligini inkor qildi: bosmachi koʻkragimga
beshtigʻini qoʻyganda kiprik qoqmagan odam, kelib-kelib...
nimasidan qoʻrqaman?

U g'ʻazablandi, gʻazabi ojizlikka aylanmogʻiga, koʻkragini ochib, beshotarining oʻqi teshib oʻtgan joyda qolgan qoraqizg'ish chandigʻini koʻrsatmog'iga sal qoldi!

Oʻgʻil yumshatishga urindi: yoʻq, ota, siz oʻzingizdan
qoʻrqasiz, balki, salgina uyalasiz.

Ota tushunmadi, battar jahllandi: oq qilaman! Men
oʻlsam, sen qutulasan! Ezmaligim oringni keltirsa, mayli.
meni jarning labiga chiqarib, otib tashla!

Oʻgʻil ojiz qolib, yig'laguday boʻlib gapirdi: yoʻq, ota.
gapni kamroq qilsangiz bas, yoʻqsa, hammaga kulgi boʻlasiz

Ota quloq solmadi, oʻz aytganida turib oldi: yoʻq, otasan
bolam, men oʻlsam, sening qulog'ing tinchiydi!..

Shunda oʻg`il aytdi: ota, rostdan ham aynib qolibsiz!

Va o`zida ibo-yu or qolmaganini sezdi. Oxiri baxay
boʻlsin, deb oʻyladi, iloyo baxayr boʻlsin.

Aslida ota aybdor emasdi — bor-yoʻgʻi qarib borardi
qarib borayotganini sezardi va shuni unutmoq istardi.




Keyin, biror besh oy oʻtgach, Raim oqsoqol shaharga
keldi. Egnida raislik zamonidan qolgan koʻk kitel, oyogʻida
sariq xrom etik, boshida Mavlonboyning do`ppisi, kechki mahal
kirib keldi. Etigini yechmadi, yerga toʻshalgan gilamni bosib
oʻtdi-yu oʻgʻli qoʻygan kursiga oʻtirdi. Ancha sukut saqladi,
oʻtirgan joyiga hech koʻnika olmadi, behuzur boʻldi. G'aybarov
yerga ko`rpacha toʻshadi. Raim oqsoqol ko'rpachaga oʻtdi,
oyoqlaridagi etiklarni yechib, poygakka otdi. Lekin gap bari bir
qovushmadi.

— Uydagilar tinchmi? — deb soʻradi G'aybarov.

— Tinch. Senga salom aytishdi.

— Salomat bo`lishsin. Mendan ham salom deng.

— Munday gaplashmasak, bolam,— dedi Raim oqsoqol.
So`ng o`g`lining koʻzlariga mung“ayibroq qaradi. G'aybarovning
unga rahmi keldi, yuragi achishdi. Beixtiyor hovli sahnini, ikkita
tut orasiga tortilgan sim dorni, o`zining go`daklik paytini
esladi — otasi uni yelkasida koʻtarib yurguvchi edi. Ozib ketibdi.
Faqat tishlari sogʻ, tishim to goʻrgacha tushmaydi, deb
aytardi, tishlari sog', bir qator sadafday...

— Ishlab yuribman, ota.

— Rostini ayt, — dedi Raim oqsoqol, — senga shu ishing
yoqadimi o`zi?

— Endi buni o`ylashga kechroq, ota. Asli o`zingiz
aybdorsiz, kitob oʻqirdingiz, qulog`im tagidan ketmaydi...

Raim oqsoqolning yuzi sal yumshadi, chamasi yigirma
yil oldingi farog'atli damlarni esladi, yuragi orziqdi, o'g'liga
mehr bilan qaradi: yaxshi, bolam, eslatganing oʻzi yaxshi.
Lekin aytgan gapi boshqa bo`ldi:

— Oz-moz yigʻinsang bo`lardi. Men ham qoʻlimdan
kelganicha qilyapman. O`limligim...

— Mayli, — dedi G“aybarov. — Bir koʻnglim, Galatepaga
qaytib borsammi deyman.




Raim oqsoqol bosh chayqadi:

— Yoʻq, Toshpoʻlatboy, shu yerda qolganing ma'qul. U
yoqda kun koʻrishing qiyin, endi sen shiqib ketgan odamsan,
qaytadan el boʻlasanmi, yoʻqmi... Choʻqib tashlashadi. Kulgi
boʻlasan, bolam.

— Nega?

— O`zing kech deding-ku? Borib nima qilasan? Qo`y, oʻz
ishingdan qolma. Men erta tongda ketaman. Yoʻl odamni
charchatdi. Avval bilinmasdi... Bir kunda qishloqni
sogʻinibman. Sen biroz davlat orttirgin, keyin, mayli,
borarsan...

— Pul yigʻ“maganingizga achinasizmi, ota?

— Uylansang boʻlardi, bolam. Raimning bolasi soqoli
oqarganda uylanadimi yoki biror qusuri bormi, deb
o`ylashadi. Uylan. Ketar chogʻimda koʻnglim toʻq boʻp
ketay... Bir piyola choy ber, og“lim. Oʻzingdan gapir, durustmisan, oshnalaring tuzukmi?

— Hammasi yaxshi, ota, faqat ko“p gapiramiz-da, ota.
Ba'zan zerikib ketaman.

— Men ham koʻp gapiradigan boʻp qoldim. Ilgari ogʻzimdan gap chiqmasdi. Qancha kam gapirsam, shuncha koʻp
choʻchishardi. Endi tilni tiyib turolmayman...

— Qaribsiz, ota.

— Avval bilinmasdi, qarilikni boʻyinga olganim bilan
darmon bor edi, endi... Otam bilan enam tushimga kirib
chiqadi. Tegirmonning boshidagi supachada uxlab yotgan
boʻlaman, enam kelib uygʻotadi, boshimni silaydi. Qoʻrqib
uygʻonib ketaman...

— Mavlon nima ish qilyapti? — Gʻ'aybarov otasini
chalg'itmoqchi boʻldi.

— Bski ishi, moshinada qurilishga odam tashiydi. Kechqurunlari birovning xas-xashagini opkeladi. Qoʻy, deb ayt



dim, menga quloq solmadi, endi uning roʻzgʻori boʻlak,
xotini, bolalari, mayli, pul topsin, boʻlmasa, xotinga beqadr
boʻladi... Asli koʻngil bermay olsa boʻlardi, xotin deganing
avval qovogʻingga qarab turadi, qoʻlni bo`shroq tutib,
manglayini silasang, bas, oʻzicha qul qilib oladi. Sen
uylansang xotinga sir berma. Bitta rivoyat bor...

— Esimda, esimda,— dedi G`aybarov.—Er bitta qoʻyni
soʻyib, tanasini xaltaga solib koʻ“madi-yu, xotiniga odam
oʻldirdim, birovga isi chiqmasin deydi...

— Balli! Xotin borib uni sotadi! — Raim oqsoqol mamnun bosh irg'adi. — Dunyoda sotqin koʻp, bolam. Qambarni
bilasan, bagʻrimda katta boʻlgan, nonimni oʻzimdan koʻproq
yegan. Lekin, vaqti kelganda, shuyam meni sotgan. Oʻtgan
juma namozida Samarqandga bordik. Namozini oxirigacha
oʻqimadim, Toshpoʻlatboy, yarmiga kep qarasam, yonimda
nokas Qambar sajdaga bosh uryapti. Chidab turolmadim,
xudoga u ham sigʻinsa, men ham sig`insam, kimning duosi
qabul boʻladi?.. Chiqib jo'nadim. Galatepaga yetguncha
soʻkinib keldim. Nokas Qambar, oʻzini otga sudratgan, otga
sudratib, yuz-boshini tildirgan, kiyimini parcha-parcha
qilib, yantoqlarning uchiga ilib ketgan, keyin uni Qoraboy
otiga oʻngarib kelgan: «Mana, Raim rais urib majaqladi, zoʻrgʻa
oʻligini soʻrab oldim». Mening hech narsadan xabarim yoʻq,
uyda edim, Ochil Kuch bilan yana bir-ikkita baloxoʻr kelgan,
shularning hurmatiga ziyofat qilib oʻtiribman de, bu yoqda
bu gap... Ozgina kamomadni shunga tirkab, oʻn yil berdi!
Ochil Kuch bir ogʻiz gap aytmadi, o`gʻlim. Uning gapiga
ishonishardi. Qambarni urmaganimni bilardi, uyimda tuzimni
yeb oʻtiruvdi. Lekin Ochil Kuch bir ogʻiz tarafimni olmadi...
Men endi nokas Qambar bilan yonma-yon oʻtirib, xudoga
topinaman-mi?.. Teskari dunyo, suv keltirgan xor-u koʻza
sindirgan aziz!..




— Balki, sizga biron qasdi boʻlgandir, ota? — deb soʻradi
G'aybarov. — O`zini otga sudratibdi, oʻlib ketishiyam hech
gap emasdi.

Raim oqsoqol jim qoldi. Qambarga nima yomonlik
qilganini oʻyladi, ko`ngliga gumon solgani uchun oʻgʻlidan
norozi boʻldi.

— O'zini ayamagan, ota, bir gap bor ekanki, o`zini
ayamagan. Odam yomon qasd qilmasa, bunday ishga qo`l
urishi qiyin. Nafrati zoʻr ekanki...

— Nafrat dedingmi? Unda nafrat nima qiladi?! — dedi
Raim oqsoqol. — Hali sen meni yolgʻonchiga chiqarishing
ham hech gapmas. Nokasda tuzukroq nafrat boʻlarkanmi?
Unga pul berishgan, oʻgʻlim, naq yigirma ming sanab
berishgan. Sanab bergan odamniyam bilaman, meni qamatishga qamatdi, lekin o'rnimga oʻtirolmadi. Qambar ularga
bir oʻyinchoq boʻlgan.

— Birgina Xolbozorovda g'irromlik koʻrmadim. U bilan
soʻkishib, oshna bo`lganmiz. Jomning choʻli keng, hammaga
yetadi, bizning Galatepa qo`sh haydamoq boʻ lib koʻchib
chiqqanda, rais yerni qizg'angan, menga ot ustida siyosat
qilib keldi. Oqbo“ʻz degan yaxshi bir oti bor edi, uloqqa
baqamli kelganda oʻzi egilardi, aqlli edi, taqimga olganini
sezsa, bas, uchib ketardi!.. Lekin unda rais bilan tuzuk tanish
emasdik, menga doʻq urib keldi, men ham sal qizishdim,
keyin, ikkov tuzukroq oʻylab qarasak, yer yuzi keng ekan,
unga uch gaz, menga uch gaz, qolganlarga uch gazdan,
undan ortib qoladigani qancha!.. U oʻzining jomligi bilan
choʻlning bir yogʻini, bizning galatepalik mardum bir yogʻini
tilib shudgor qildik, unumi zo`r boʻldi, yuz yillardan beri
qisir yotgan yer, har qovunlar bitdi, shirasining zoʻridan
paykal boshida tars yorilib ketaverdi! E, endi u vaqtning
g'ayrati qani!..




Raim oqsoqol gapdan toʻxtadi, koʻzlarida yongan orzumandlik birdan oʻchdi, boshini bir chayqab, oʻzini shaharda,
o`g`lining gulqogʻoz yopishtirilgan toʻrt devori orasida koʻrdi.
Koʻngliga gʻussa choʻkdi, xayolga bandi boʻlganidan uyaldi,
oʻzini kamsitilgan, bud-shudidan ayrilib, koʻchada qolgan
musofirday g`arib, beorom sezdi va o'g'liga soʻz qotdi:

— Choyingdan xabar ol, Toshpo`latboy, keyin men bir
mizg'ib olay, ertalab tagʻin yo`lga chiqaman...

— Charchabsiz, ota. Sarson bo`psiz, shuncha yo`l, pulmul kerak boʻlsa, xabar qiling edi.

Raim oqsoqol unga gina bilan qaradi: gap pulda emas,
bolam, gap diydorda, seni ko`rib qolay, dedim.

11. XOTIROT

Hamma narsadan hovli sahnini eslash osonroq — tuproqsupa, tepada bir parcha osmon, sahndagi ikki tup tutning
uchlariga qaramay ilojing yoʻq, boshidan oxirigacha qaraysan
va tepada osmon koʻrinadi: so`ng supaning g`arb tarafidagi
uy, uning derazalari, devordan chiqqan dudquvur, afsuski,
xotiradagi manzarada undan tutun chiqmaydi — xotirot
ko`proq yoz mahaliga bog'liq, yozda tutun hovli burjidagi
o`choqdan chiqadi; ikki tut orasiga tortilgan sim dor, dorga
ilingan kiyimlar, bir xillaridan, deylik, chakmondan,
qoʻng'ʻirsiq jun hidi keladi, kechki payt, epkin yoʻq, tuproqqa
suv urilgan, kechki payt ekani shundan ham bilinadiki, havoda
jun hidi aralash issiq va nam hovur kezadi, bog“ tarafdan
rayhon boʻyi adashib keladi, otaning oʻng yelkasi, yelkada
o`tirgan toʻrt yashar bolakay (bu — С"аубатоушир oʻzi),
bolaning sim dorga uzatilgan qoʻli, soʻng tutlar, dordagi
kiyimlar silkinadi, sustgina, bolaning kuchi yetgani qadar,
ba'zida ular sal keskinroq silkinadi,— otaning ham qoʻl uzatgani




bilinadi; tutlar hali yosh, nari borsa yetti-sakkiz yillik, tanlari
nozik, hali sim dorning uchlaridagi halqa ularning eniga mos,
keyinroq borib tutlarning tanasi qiyiladi, keyinroq borib, ular
sim dorni poʻstloqlari orasiga yutib yuboradi, lekin bunga
hali koʻp yillar bor, koʻp yillar, hozircha, bundan yigirma
sakkiz yil muqaddam ota toʻrt yashar oʻg`ilchasini yelkasiga
mindirib hovli sahnini aylantiradi.

Idrok etilgan tuygʻular: balandlik sezgisi, ishonch.

Otaning yelkasiga mingan toʻrt yashar bola hali juda ishonuvchan. Soʻngroq uni bir marta aldashadi: bor, izlagin,
qulogʻing tushib qolibdi. Bola hovli sahnida yurib, qulogʻini
izlaydi. Darvoza yonigacha boradi, lekin «yo`qotilgan»
quloqni topolmaydi, yig'laydi. Uni yupatishadi, quloqlaridan — avval oʻngidan, so`ng soʻlidan sekin tortishadi, mana,
qulogʻing joyida turibdi, yo“qolgani yo`q, mana, joyida. Bola
ishonmaydi, battar yigʻlaydi, shunda unga oyna koʻ`rsatishadi, bola unga qarab, quloqlari joyida ekanini koʻradi.

Lekin bu xotirot keyingi gap. Bola uni doim sim dor
ostidagi sayrlardan keyin eslaydi.

Bir kun kelib bola otasiz qoladi — otani turmaga olib
ketadilar.

Soʻngroq u onasidan eshitadi: hamma yigʻladi, bolam,
otangni opketayotganda sen zor qaqshading, rahmi kelmagan
odam qolmadi, otangni opketgani kelgan ikki melisa uzoqroq
borib turdi, otang seni yerdan koʻtarib oldi, keyin menga
aytdiki, xotin, uydagi arziydigan narsalarni qarindoshlarnikiga eltib qo`yinglar, balki bular yana bir marta shilgani kelishar,
shuncha olganiyam yetar, oʻzi ustimga iladigan bitta chakmon
bilan bitta ishtonim qoldi!.. Otangni opketishgan kecha uyda
qolgan bir-ikkita namatni ammangnikiga obordik, shu-shu,
hammasi ammangnikida qolib ketdi, otang or bilib so“ramadi,
ammang insof qilib, menda shu moling bor, deb aytmadi.




Ona boshqa koʻp narsalarni ham gapiradi, lekin bola bularni
esda saqlamaydi. Yolgʻiz bir hikoyani u tuzukroq eslab qoladi.
Bu hikoyada ular: ona, bola, uning kichkina, hali koʻ“krakdan
ayrilmagan goʻdak ukasi — uch kishi boʻlib otani koʻrgani
borishadi. Go'dak shahardagi mehmonxonada qimmatbaho
kursini (ehtimol, arzonroqdir, lekin ona mudom qimmat, deb
aytadi — qishloqi ayol, tuzukroq anjomni koʻrmagan hisob,
oʻziga notanish narsalarni doimo qimmatbaho hisoblaydi) bulg'ab
qoʻyadi. Onaga rosa baqirishadi. Yig`ladim, bolam, deb eslaydi
u keyinchalik, senlarning ham erlaringni turmaga tiqsin, senlar
ham menday boʻlinglar, agar kunim qaro boʻlmasa, bu yer yutkur
shahringni boshimga urarmidim, oʻzim istab kelmadim, taqdirning
izmida keldim, iloyo meni qargʻagan tillaring uzilsin!..

Ona oʻzi ham qargʻaganini sezmagan, yig`lay-yigʻlay boshidagi shol roʻmolini yechib, bola bulg'ab qoʻygan kursini
artgan, battar yigʻlagan...

Ona yahudiy sartaroshni maqtab eslaydi. Sartarosh bolaning sochini bepul oladi. Bola turmada yotgan bir bechoraning oʻgʻli ekanini sezganmi, xizmat haqidan voz kechgan.
Sartarosh — sal tamagir, mahbusning mushtipar xotini oʻlaoʻlguncha oʻzini alqab eslamogʻini istagan chog£i.

Rostdan ham, ona oʻla-oʻlguncha yahudiy sartaroshni maqtab oʻtadi: mazhabi boshqa, lekin o'zimiznikidan tuzukroq
ekan, sochingni oldi, bir chaqa soʻramadi, pul uzatsam, boshini
chayqadi, qoʻying, opa, dedi, mendan bir yaxshilik boʻlsin.

Mehmonxona esa faqat qargʻishga qoladi. U haligacha
bor. Yillar oʻtib, ona yerga qo`yilganidan keyin, G“aybarov
oʻsha shaharga kelib, mehmonxonaga kiraverishda rosa bir
soat oʻtiradi. Ma'murlik darchasi ortidagi semiz noʻg'oy Xotinni oʻsha, onani so“kkan ayolga oʻxshatadi, rosa bir soat
mehmonxonaga bola koʻtargan qishloqi xotin kirib kelishini
kutadi — toki u bola tizilib turgan yumshoq kursilarning




hammasini bulgʻasin, gilamlarni, butkul mehmonxonani
bulgʻ“asin, lekin G“aybarov qishloqi xotinni tahqir etgani
qoʻymaydi, kursilarni noʻg`oy xotinning oʻziga arttiradi, agar
u artmasa... yalashga majbur qiladi.

O`talmay qolgan burch har doim shunday alamli boʻladi.

U onasining shol roʻmol bilan kursini artganini koʻrgani
aniq, lekin hech eslay olmaydi. Onasi boshqa paytlarda
odmiroq latta bilan ukasining ortini artganlarini eslaydi, lekin
uning qoʻlida shol ro“molni tutib turganini tasavvur
etolmaydi. Biladiki, shol roʻmol hali ohorli boʻlgan, onasi
uni musodaradan asrab qolgan, so`ng boshiga oʻrab, turmadagi
erini koʻrgani kelgan, mehmonxonada o`gʻli bulg“agan kursini
tozalab artib, ro“molni axlat qutisiga otgan, soʻng u, qishloqi
xotin, shaharda boshini ochib yurgan: xonumoni kuyganday
yurdim, bolam, sochimga kul sepmaganim qoldi.

Na yahudiy sartarosh, na ma'mur xotin G`aybarovning
esida saqlangan.

Ona hayron boʻlardi: ko`ruvding-ku, bolam, sartaroshxona turmaning naq manglayida edi-ku? Joriya xotin baqirdi, ovozidan sen boyoqish qo`rqding, etagimga yopishib olib
rosa yig'lading, men ham senga qoʻshilib yigʻladim... Otasizlik
yomon, bolam, xayriyat, seniki tezroq keldi. Bergan oʻn yil
muddatini toʻldirib oʻtirsa, holimiz ne kechardi? Xoʻrlik,
xo`rlik degin, bolam!..

Shularni aytardi-yu, ko`zlaridan sekin yosh oqardi.

Ba'zida u kulib hikoya qilardi, xah, bu ukangmi, bolam,
avval-boshdan shunday edi, bir marta shaharning
musofirxonasini bulg'ab qo'ygan.

Yuzida kulgi, lekin ko`zlari jiqqa yosh. Chamasi, unga
«musofirxona» soʻzining o`zi kifoya qilardi.

Endi gʻalati tuyiladi: bir kuni, yakshanbada, yakshanba
ekanini bola yaxshi eslab qoladi, negaki, mahalliy gado va




devonalar Galatepada faqat yakshanba kunlari paydo boʻlardi, Norboy vali, qoʻlida bir tutam so`ligan ravoch, aft-basharasi
kosovday qop-qopa, tayog`ini darvozadan tashqariga tashlab,
yelkasida yegulik solingan toʻrva, ichkari kirdi, tutning soyasida,
ertalab kuv pishgandan so`ng qoigan yalpiz poyalari ustiga
chiqdi, lekin yalpiz nam ekanini koʻrib chetga, qattiq yer
ustiga chordana qurib oʻtirdi, juldur choponi barlarini qoʻliga
olib, oyog`iga ilashgan qatiqning zardobini artdi va shunday
dedi: «Taraddudingni koʻraber, kecha yo`lga chiqdi».

Ona ishonmadi, folbin kampirlarga rom ochiraverib,
bechoraning yuragi olingan edi. Bir xayoli devona cholni
quvlab solmoq ham boʻldi, lekin allanechuk yumshadi, bir
qoʻlida kichkina bola, unisi bilan kattasini boshlab keldi va
soʻng devonaga aytdi: «Tupuring, devona buva, oʻgʻlim sizga
oʻxshagan vali boʻlsin».

Norboy vali olti yashar bolaning ogʻziga tupurdi: «Yigirmaga kirganda Xizrni koʻrasan, bolam».

Devonaning gapi rost chiqadi, ota turmadan qaytadi.

O'sha kunlardan esda qolgani: sariq boshmoqchalar,
yangi, gʻarchli, tagcharmi mayin-u, lekin g`ʻarchli boʻlgani
juda quvonchli; bir juft iroqi sovun, hidi o`tkir, yoqimli,
uzoq o`lkalar xayoliday sirli, ustidagi qogʻoziga chinnigul
rasmi solingan; qalin muqovali kitob, ichki betida suratlari
bor, ularda qandaydir baland va uchli binolar tasvirlangan,
keyin koʻl va qayiqlar, qayiqlar sohildagi qoziqlarga
bog`langan, ularning ustida daraxtlarning egilib turgan shoxlari, tekin bola hali kitob o“qiyolmaydi, ukasi bilan ikki-uch
kunda yirtib ado qiladi, faqatgina kitobning gʻalati nomi
esida qoladi — «Soʻna». Bu nom bolaga kulgili boʻlib tuyiladi,
u har kuni choshgohda koʻchaga chiqib, to“dasidan qochgan
sigirlarni guzar bo`ylab zirillatib quvadigan podachining
so`kishlarini eshitadi: «Enangni palon qilay, soʻnalar!..»




Keyinroq bola bu kitobni oʻqiydi, oʻqib boʻlgach, xilvatda
oʻtirib yig'laydi, undagi gaplarning hammasiga ishonadi, bu
kitobni butun umrga sevib qolmogʻini ham sezadi, lekin
bari bir, oʻsha otasi keltirgan, ukasi bilan oʻzi ikki-uch kunga
qoldirmay yirtib otgan kitobni sog'inadi, nazarida, oʻsha
kitob, muqovasi ichiga uchli binolar, koʻl, qayiqlar, qayiq
ustiga engashgan daraxtlar tasviri tushirilgan kitob boshqacha
koʻrinadi, yaxshiroq, qiziqroq tuyiladi.

Lekin bular hammasi keyin...

Hozirgacha bola sariq boshmoqchalarni oyoqlariga ilib,
qir bagʻridagi so“qmoqlarda rosa yuguradi. Soʻqmoqlar qumli,
yaqindagina yomgʻir yogʻib oʻtgan... bahor... о"Пагдап,
qoʻzigul, qo`ziquloq, guliqayrag`ochlardan boshmoqchalarga,
shimning pochalariga shabnam sachraydi, tizzagacha jiqqa
hoʻl, yer sirpanchiq, so'qmoqdan yugurganda yiqiladi,
tizzalari shilinadi, turadi, yig'lagisi keladi, lekin yigʻlab
boʻlmaydi — atrofda odam koʻp. Kattalar, kichkinalar,
qishloqning bor odami ko`chib kelgan. Hovlida ikkita
doshqozon osilgan, ularda boʻrdoqilarning ustixoni
qaynamoqda. Bugun — toʻy. Kimsan Gʻaybarov rais qaytib
kelgan. Hamma uni koʻrgani yigʻilgan, hamma xursand, uning
olti yashar oʻgʻilchasi boshqalardan ham xursandroq, negaki
uning oyoqlarida sariq boshmoqchalari bor, bugun unga
boshqa bolalar havas bilan qarashadi, shunchalik havas bilanki,
ular ham otalari Raim oqsoqolga oʻxshab turmaga tushmogʻini,
keyin u qaytganda mana shunday katta to`y boʻlmog'ini orzu
qilishadi; hamma unga yoqishni istaydi, mana, bittasi
hisobchining oʻgʻli uch gʻildirakli velosipedini keltirib tutdi,
ma, minaqol, sen minsang otam urishmaydi, ana, otamning
oʻzi qarab turibdi; hisobchi iljayadi, sariq boshmoqchali bola
velosiped egariga oʻtiradi, hisobchi tag'in iljayadi, shu zumda
u oʻgʻlining manavi sariq boshmoqchali baxtiyor bola bilan




oshna boʻlishini istaydi, kim biladi, balki ular oshna bo`lishmas, lekin sariq boshmoqcha kiygan bola, keyinchalik islomshunos G'aybarov, velosipedini bergan bolani va uning xushfe'l otasini bir umrga eslab qoladi, negaki hozir u otasi qaytib
kelganidan xursand, hozir dunyo juda keng va yorugʻ, mana,
sariq boshmoqchali oyoqlar velosipedning kichkina pedallarini
bosdi, g'ildiraklar avval sekin, keyin tezroq, soʻng yana tezroq
aylandi-yu qir etagidagi sayhonlik bo`ylab keza ketdi...

Kechqurun odamlar tarqab, oʻzlari qolishganda, ota olti yashar
oʻgʻlini yana yelkasiga mindirib, hovli aylantirdi. Yomg'ir shivalab
turardi. Sim dor bu gal tarangroq tuyildi. Sariq boshmoqchalar
otaning ustidagi toʻnni loy qildi, bola oyoqlarini teparoqqa
koʻtardi, lekin ota ularni mahkam tutib toniga, yuzlariga ishqadi:

«Qoʻyaber, oʻgʻlim, otasi boshqa tuproq-da!..»

Ota tuproqni shunday deb atadi. Undan jirkanmadi.

Oʻsha kech sariq boshmoqchali bola otasini qattiq yaxshi
koʻrdi. Oʻsha kech u baxtli edi.

Raim oqsoqol oʻgʻlini yelkasiga mindirib, hovli aylantirgan paytini tuzukroq eslay olmasdi: qani eslat, oʻgʻlim, balki
yodga tushar.

G'aybarov eslatadi, lekin u kunlar negadir otaning
koʻnglida oʻgʻil istaganday jonlanmaydi.

Uning ranjiganini koʻrib, ota gapni dudmalroq qilardi,
qanday esdan chiqsin, oʻgʻlim, sen unda goʻdak eding, goʻdak
edingki, men seni yelkamga mindirib yurganman-da, endi
sening bolangni koʻtarib yursam deyman...

G'aybarovga otasining eslay olmagani alam qiladi. Lekin ota uning e'tiboridan xursand, keksalik chogʻida yuqqan
mushtiparlikni itqitib tashlab, dadil gap boshlaydi: «Sizlarning boringizga shukr, oʻgʻlim, sen bagʻrimdan uzilgan
boʻlsang ham, bari bir, bagʻrimdasan, bu yoqda ukalaring,




toʻrt birday odamsizlar. Bir vaqtlar, ikki oʻgʻlim oʻlib, qizlarim omon qolganida, Salim qaroqchi zang`arning tashlagan
qadamidan oʻgʻil unardi, hurkitmasang sanab boʻlmasdi, shu
Salim qaroqchi aytgan ekanki, men oʻlsam, oʻrnimda qancha
Salim qoladi, Raim oʻlsa, oʻrnida uyining vayronasi bilan
uni qoʻriqlaydigan bitta oq ko`ppagi qoladi. Bir oq itim bor
edi, oʻgʻlim. Menga bir gal Pirimqul moliya burnimdan
baland gap qilganida, shu it kelib, shartta boʻgʻzidan olgan,
men hayhayladimki, boʻg`zini bo'shatdi, bo`lmasam qoʻymasdi, naq gʻajib tashlardi. E` bolam, koʻp aqlli it edi, mening
qovogʻimga qarab turardi, koʻnglim qorongʻi boʻlganda
Yaloqqa qaramasdi. U paytlar sizlar yo'qsizlar, ikkita qiz
ham birovning xasmi, bir kun kelib uchadi-ketadi, odamlar
shu oq itni menga oʻg`il qilib taqishgan... Keyin, sizlar tu£“ilgandan keyin ham, shu itni sizlardan kam ko'rmadim.
Odamlardan sitam yedim, lekin undan yomonlik koʻrmadim...

Raim oqsoqol ikkala oyogʻi bilan ham kechagi kunda
turadi, bu tarafga hatlashni istamaydi. Bugungi kunda uning
biror ming soʻm oʻlimlik puli bor, kafanligi bor. Bugungi
kunda uning qiladigan ishi qolmagan hisob, bugungi kunda
oʻlmogʻi mumkin, xolos... Raim oqsoqol oʻlimdan deyarli
ogʻiz ochmaydi, uni jimgina kutgan ma'qul, balki, omadi
kelsa, moʻljaldan ikki-uch kun oshiqroq yashar, agar yashamasa...

U bugungi kundan gapirganda ham oʻtmishni eslaganday
bo`ladi. Deylik, bunday gap qiladi: Toshpoʻlatboy oʻgʻlim,
shu Ochil Kuch buvang Oyparchaga uylansa nima boʻlardi,
a? Uying kuygurning tillasi bor, Ochil Kuchga shu narsa
hech uyqu bermaydi, tilla degani yomon narsa-da, odamni
uyqudan ayiradi... Panji oʻgʻrining bor davlati shu xotinning
qoʻlida qoldi, mening qilganim — Kuchni qayraganim,
boʻlmasam, Panji qaytib kelib, naq yelkamdan pichoq san



chardi. Kuch uni otdi, tillaning barisi Oyparchada, endi
Panjining urugʻ-aymog'ʻi oʻchoq aylanib meni qargʻaydi.

Bu juda qiziq bir halqa: Ochil Kuch Panji oʻgʻrini otib,
Oyparcha kampirni badavlat qilgan, Raim oqsoqolni muqarrar
oʻlimdan asragan, keyin Raim oqsoqol tirik qolib, undan
Toshpoʻlat G'aybarov yaralgan va endi Toshpoʻlat G'aybarov
Oyparcha kampir va Ochil Kuch haqida oʻylaydi, o`ylaydiki,
Oyparcha kampir pulni yaxshi koʻrganidan qarindoshi Panji
o'g'rini sotmaganda, Raim oqsoqol oʻlimi muqarrarligini sezib,
Ochil Kuchga pishang bermaganda, Ochil Kuch guppilik qilib,
Panji o'g'rining naq ensasidan otmaganda, balki u, Toshpoʻlat
G'aybarov, bu dunyoga kelmagan ham boʻlardi. Uzviylik
bordek, keyin bu uzviylik shunchalar soddaki, badaningga titroq
kiradi, dunyoda naqadar omonat ekaningni sezasan.

Aslini olganda, Raim oqsoqol aytadigan gaplarning sababi oddiy. Oʻlimlik deb yiqqan biror ming soʻm puli unga
ozday koʻrinadi, u noiloj Oyparchani, uning afsonaviy Xazinasini oʻylaydi, achinadi: nega men davrim kelganda davlat
orttirmadim, axir qancha mol, qancha pul qoʻlimdan oʻtdi,
qancha odamni boqdim, endi kelib...

Keyin u o`zini ovutadi: bundan chiqdi, men xasis emasman, mol-dunyoga hirs qo'ymadim, xudo bo'lsa, shunda
Raim oqsoqol xudoning borligiga juda ishongisi keladi —
agar xudo bor boʻlsa, o`zi hisobga oladi.

Uning koʻngli g'aribgina g'ururga toʻladi: men dunyoni
mensimay yashadim, boshga tushganni koʻz ko`radi, mayli,
koʻramiz, hammasini koʻramiz.

Shunday kezlarda Raim oqsoqol chiroyli boʻlib ketadi.
Eski paytlarga, oʻsha, damida osh pishgan kunlarga qaytganday, yuzida hayot barq uradi!

Afsuski, bunday damlar kun sayin siyraklashib boradi.
Go`yoki uning Xotirida vaqt muzlab qolganday. Unga nega



dir Oyparcha kampir baxtliroq boʻlib tuyiladi. Raim oqsoqol uni oʻsha paytdagi qiyofada koʻradi, uning uchun Ochil
Kuch ham qarimagan, goʻyo Panji oʻgʻri ham kuni kecha
otilganday, eng yomoni shuki, ularning birortasi ham qarimagan, lekin u oʻzining qartayganini tuyadi, tomirlarida qonning kun sayin sustroq oqishini, mushaklari ilvirab borayotganini, terisi yupqa tortayotganini sezadi, lekin xayoli, xayol,
xayol deganing... eh-ha!.. Unga tutqun boʻlgan yaxshi! Xayolda sen qush boʻlasan, uncha-muncha qush emas — naq
sorburgut! Uchasan, uchasan, havolab-havolab uchasan,
nomard dunyoning boshidan adogʻigacha kezib chiqasan!..

Endi uning oldiga odam kam keladi. Eng koʻp keladigani —
mulla Chori. Yana bir-ikki odam keladi. Raim Oqsoqol sinashta boʻlmagani uchun, ular bilan bosiq, izzatini bilib
gaplashadi, kuzatgani chiqmaydi, oʻtirgan joyida xoʻshlashib,
oʻgʻillariga buyuradi: «Mehmonning uzangisini bos!..»
Ba'zida, sal obroʻ“lipoq mehmon boʻlsa, manzirat qiladi:
«Oʻtirsangiz boʻlardi, yana ozroq otamlashardik, kun gʻanimat, bu yogʻiyam oz qolyapti...»

Mulla Chori mehmon emas — mijoz, doimiy mijoz. U
Raim oqsoqolning hikoyalarini erinmay eshitadi, zerikmaydi ham, sehrlangan shahzoda misoli qimir etmay oʻtiraveradi. Bu hikoyalar uzun, hech adogʻi koʻrinmaydi, qancha
koʻp gapirsang, shunchalik aybdor boʻlib koʻrinasan, hammasi
oʻz vaqti uchun toʻgʻri ekan, endi ba'zi ishlar kulgili tuyiladi,
lekin u paytlar hech kulgili tuyilmagan, u paytlar hamma
jiddiy edi, aytaylik, uni taftish qilgani Boshliq kelgan,
keyinchalik bu odam Katta Boshliq boʻldi, lekin u paytda
kichikroq edi, shuning uchun ham Raim oqsoqolning ustidan
yozilgan shikoyatni oʻzi kelib tekshirgan, avvaliga qovogʻini
ochmagan, shikoyatning zalvari bosib turgan. Boshliq
mashinaning kabinasida, Raim oqsoqol tepada, ikkovi




Galatepaning bu boshidan kirib, narigi boshiga joʻnashgan,
yoʻlning biror yarmidan oʻtib, qishloqning uy-joylari, bogʻrogʻlarini koʻrib, Boshliq mashinani «saqlagan», keyin oʻzi
ham tepaga, Raim oqsoqolning yoniga chiqqan, keyin aytgan:
kechirasiz, oʻrtoq G“aybarov, men avval ishonmagan edim,
sizni naq xudo, xudoday hukm yuritadi, deb aytishgan edi,
endi bildim, siz rostdan ham Galatepaning jonkuyari ekansiz,
rahmat sizga, shuncha obod joylarni koʻrsatdingiz!

Shunda Raim oqsoqol kamtarlik qiladi: yoʻq, o'rtoq
Palonchiyev, siz avval odamlar bilan gaplashing, balki, mendan norozilar bordir?

Boshliq aytadi: men gaplashdim, orqavoratdan ham surishtirdim, sal pismiqtik boʻlgani rost, lekin haqiqatni bilib
oldik, Galatepaga koʻp xizmatingiz singibdi!

Raim oqsoqol tagʻin kamtarlik qiladi: yoʻq, oʻrtoq Palonchiyev, bizning Galatepa ham dunyoning bir chekkasida
emas, bu yerda ham shoʻrolar hukumati va partiya ish yuritadi, ularning yoʻli bilan mening yoʻlim bir, hammamiz ham
xalqqa omonlik tilaymiz.

Raim oqsoqol doim oʻzini salgina xolisroq olib gapiradi.
Buning sababi ayon: u kommunist emas, negaki, savodi
kamligidan biror marta qoʻliga ariza tutib bormagan, o'zini
noloyiq sanagan, andisha qilgan. Lekin uning sodda,
qishloqilarga xos andishasiga, faxriga koʻpchilik tushunmaydi. Birovlar uning ustidan kuladi: nafingizni bilmaysiz,
oqsoqol!.. Bunday odamlarni esa Raim oqsoqol tushunmaydi. Bir narsaga aniq ishonadi — u Galatepaga rais, Galatepaga
undan boshqa odam raislik qilolmaydi, usiz Galatepa
uchun hech qanday ravnaq yoʻq, shu bois, maktab quradi,
kasalxona quradi, koʻprik quradi, hashar yoʻli bilan,
ba'zida gʻirromlik qilib, Xolbozorov raisga oʻxshagan
qalinroq jo'ʻralarining kolxozga atalgan pullardan yulib,




508 ШР, во"уоКк сёпа-ифт оЧайап одашдау, Ба"21da tuzukroq o`ylamasdan, nimadir qilib qolish uchun,
boshdan-oyoq tashvishga koʻmilgan, tinim bilmay yeladi,
yuguradi, baqirib-chaqiradi, aldaydi, otang yaxshi, enang
yaxshi, deydi — toki oʻzi istagan narsa yoki ishni undirmaguncha qoʻymaydi. Galatepa — Raim oqsoqol uchun
yerning kindigi. Shaharlarning koʻrki-yu kibrini ko'rganda
afti burishadi, Galatepaning to“poriroq ekanligini biladi,
lekin shu ondayoq qishloqning bogʻ-rogʻlarini, mol-hol
bilan toʻla qo`ralarini eslaydi, koʻngli yana g“ururga toʻladi:
bularning barisi meniki, mening Galatepam, mening
odamlarim! Qizig'i shundaki, u mansabini qadrlamaydi.
Mansab unga omonat ekani aniq, qanday kelgan boʻlsa,
shunday ketadi. U mansab, mansab nima, u baxsh etgan
faollik nechog`lik zarur ekanini hali payqamaydi, keyin,
egardan tushib, bekor, birovga keraksiz, ezma, zerikarli
boʻlib qolishini bilmaydi. Uning bilaklarida kuchi ko`p,
umri ham uzoqday, hozircha u ertangi kunni oʻylamaydi,
o'zining odmiligini faxri — savodsiz boʻlaturib, a'zolik
daftarisiz, katta, yetti ming jonli Galatepani idora qilmoqqa yetgan uquvi bilan ovunib yuraveradi. =
Galatepa Raim oqsoqolga uzoq vaqtlargacha koʻnikolmaydi. Uzoq vaqt unga ezilgan, birovga soʻzi o'tmaydigan
isqirt batrak — G`'aybar soqovning oʻgʻliga oltinchi barmoqqa moʻminning ayig'iga qaraganday ermaklab qarashadi, keyinroq, Raim oqsoqolning rostakam davr surayotganini koʻrib, nojloj koʻnikishadi, sekin-sekin uni G'aybar
soqovdan farqlab gapira boshlaydilar, soʻngroq, borib, bu
farq qaytadan yoʻqoladi — G`“aybar soqovni bir karra unutib,
yangi bir sifatda, ya'ni Raim oqsoqolning boʻshangroq otasi
deb izzat qiladilar, hatto uning ajdodlari Xuroson tarafdan
qul boʻlib kelgani ham unut boʻladi. Raim oqsoqol otasiga




unchalik o`xshamaydi — uquvliroq, aqlliroq, otasiday miskin
emas, hatto oʻzini qaysidir ma'noda yagona sanashga ham
jur'ati yetadi. Lekin otameros soddalik va toʻporilik uning
qonida bari bir qolaveradi. Raim oqsoqol taxtga mingan kal
singari adolatli va kamtarin bo`lishga urinadi, shu sabab,
birovlar uning naf bilmasligidan kuladi, birovlar uning savodsizligi va shuning kasridan sal qimtinibroq yurishidan ham
bir qusur axtarishadi, hatto bu qusurni topishadi ham, deylik,
Raim oqsoqol raisligiga yakun yasalgan sud majlisida, u oʻzining aybiga tushunmay, bor savlatini yoʻqotib, boshiga soʻyil
tushganday garangsib, chor atrotga hayron boqib, katta-yu
kichikdan gado yanglig” shafqat kutganida, temirday qattiq
va sovuq ovoz bilan soʻroq soʻrashadi:

«Nega a'zo emassiz?»

Raim oqsoqol toʻgʻrisini aytadi:

«Oʻzimni noloyiq sanadim».

Tahdidli bir sukutdan soʻng yana soʻrashadi:

«Bundan chiqdi, siz noloyiq ekaningizni oʻsha paytdayoq o`zingiz ham payqagansiz, shundaymi?»

Raim oqsoqol gapning qayoqqa ketayotganini sezadi,
g'azabi keladi, bor jur'atini yigʻib, oʻjarlik bilan (o'ladigan
hoʻkiz boltadan toymas!), toʻg'risini aytadi:

«Savodim kam edi, o`zimni noloyiq sanadim».

Hukm chiqarishadi:

«Asli koʻnglingiz halol boʻlmagan!»

Keyin rasmiy hukm oʻqiladi:

RESPUBLIKA SUDI NOMIDAN...
Soʻng boshqa hukmlar, aniqrogʻi, ajrimlar: umumiy ajrim, xususiy ajrim va hokazo ajrimlar, musodara, diqqatni
jalb etish, e'tiborni qaratish...




Qamoq haqida Raim oqsoqol kam gapiradi. Turmada
qanday savod chiqargani haqida ikki-uch hikoyasi bor, ularda
bir eshon toʻgʻrisida gap ketadi, dam solayotgan biror ayolga
ilkisroq qoʻl tekkizganmi yoki muridlaridan ortiqcha nazrniyoz olganmi, ishqilib, aybini topib qamashgan. Eshon bilan
sobiq rais bir bo`“lmada istiqomat qilishadi. Rais unga bosmachilarni otganidan, eshonlarni quloq qilganidan gapiradi,
eshon boʻlsa raisga savod oʻrgatadi. Eshon barcha muallimlar
kabi nolibroq gapiradi: koʻp kitoblar yoʻq boʻlib ketdi, Raim
afandim, deydi, koʻp yaxshi kitoblar arab alifbosida yozilgani
kasridan yoʻqoldi, Raim afandim, mualliflari kimligini bilmay
hatto kitobning jildiga tuzukroq qaramay ham yoʻqotishgan,
go`yoki xurofot deganlari zer-u zabarga jo boʻlganday,
nimasini aytasiz, Raim afandim, siz bu imloni oʻrganing,
o'g'lingizga oʻrgating, keyin sizni savodsiz degan odamning
yuziga tuflang, savobi tegadi, koʻzi ochilmagan kuchukvachchaday oʻlib ketmaylik, Raim afandim, endi mana,
dorilzamon boʻldi, boy-kambagʻal yoʻq, menga oʻxshagan
bir-ikki unsur ham hademay dunyoni sizlarga boʻshatib beradi,
bu yogʻi sizlarniki, bu yogʻini sizlarga-yu xudoga topshirdik.

Eshon koʻp gapiradi, uning va'zlarida chalkash fikrlar
koʻp, ba'zida u oʻziga oʻzi qarshi boradi, ba'zan shunday
yuksakliklarga parvoz qiladiki, Raim oqsoqol beixtiyor iljayadi, u bilan bir bo“lmada yotgan, yegani yovg'on shoʻrva,
ichgani qaynoq suv boʻlgan mahbusning lafzidan bunday
g'alati gaplar chiqayotganiga ishonmaydi, ishonish shakkoklik boʻlib tuyiladi, ishonsang, negadir xoʻrliging keladi, shu
bois, u koʻpincha boshini burkab, oʻzini uxlaganga soladi.
Eshon koʻp oʻqigan, koʻp narsalarni biladi, lekin uning
qoʻllari nozik, barmoqlari nozik, umrida qor kuramagan,
goʻng kuramagan yoki Raim oqsoqolga oʻxshab miltiqning
tepkisini bosmagan, eshon — poʻk, boʻsh, uning chatanogʻi




terdan achishmagan, keti ot egarida qadoq boʻlmagan,
turmushni ham bilmaydi, bug`doyning qachon ekilib, qachon
boshoq boylashi unga qorong`i, u faqat yegan va ichgan,
duosini oʻqigan, lekin taqdirni qarangki, u bilan Raim oqsoqol
bir bo“lmada oʻtiribdi, bir havodan nafas olishadi — turganbitgani adolatsizlik! Ammo ba'zida eshonning gaplari qiziqroq
ham tuyildi. Raim oqsoqol uning ham odam ekanini, u ham
haqiqatni gapirishi mumkinligini tan olishga majbur, ba'zida
u ham oʻylanib qoladi, deylik, oʻsha kitoblar haqidagi
uzundan-uzoq nutqdan soʻng, umr boʻyi gʻoz tutgan qaddini sal egishga toʻgʻri keladi, shunda sekin soʻzlaydi: «Gapingiz rost, eshon shu gunohdan biz ham benasib qolmaganmiz. Eshon hamdardlik bilan soʻraydi: «Quloq qilishlaridan qoʻrqdingizmi?» Raim oqsoqol kuladi: «Men oʻzim quloq
qilardim, eshon!»

Turmada, Toshkentga yaqinroq, ustidan tutun arimaydigan bir shaharchada Raim oqsoqol ikki yil-u bir oy yotadi.
Oʻzini dadil tutadi, oʻn yilga kesishdimi, endi shuni moʻljal
qilish kerak, deb oʻylaydi, kuchini, jonini ayaydi, boshqalarga oʻxshab ariza yozib shikoyat qilgani yuzi chidamaydi,
or qiladi — oʻzining aybdor emasligini biladi. Kunlari juda
sekin, xuddi eshonning rivoyatlaridek imillab kechaveradi,
ehtimol, u begunohligiga suyanib, ehtimolki, shu tuygʻuning qasdiga, qolgan sakkiz yilni ham turmada oʻtkazishi
mumkin edi, lekin ittifoqo bir vaqtlar Galatepaga shikoyat
yuzasidan kelgan Boshliq, u paytda sal kichikroq, endi Katta
Boshliq, kutilmaganda Galatepani eslaydi, chamasi,
oʻtmishini oʻzicha bir sidra taftish qilib, yakun yasamoqni,
keyin butkul boshqacha, yanada yaxshiroq, Katta Boshliqqa
munosib faoliyat boshlamoqni o`ylaydi, shunda xotiralarning bir chekkasidan Galatepa va uning raisi qalqib chiqadi,
raisning turmada ekanini eshitib, Katta Boshliq ajablanadi:




«Serg'ayrat, toʻgʻri odam edi, yaxshi ish bo“lmabdi». Uning
talabi bilan qayta tekshiruv boshlanadi. Raim oqsoqol ko`nikib
qolgan ruhsiz, rutubatli kunlarning birida uning ustidan
ikkinchi marta hukm chiqariladi, bu gal ham respublika
nomidan, lekin hukm endi odatiy tantanavorligi va
salobatidan mahrum, endi unda koʻproq xijolat ohangi
seziladi:

:::«SUDLANMAGAN HISOBLANSIN

Raim oqsoqol ortiqcha shov-shuvsiz turmadan chiqadi.
Uni Katta Boshliq chaqirib, xunuk anglashilmovchilik uchun
uzr soʻragan bo`ladi: men sizni mukofotga taqdim etgan
edim, oʻrtoq G'aybarov, surishtirib koʻrsam, sizni u yoqda
deyishdi. Gunohingiz yoʻq ekan, mana, chiqdingiz. Lekin
endi mukofotni qo`yib turamiz, o`zingiz tushunasiz, shuncha
gapdan keyin mukofot bersak, mazax qilganday boʻlamiz.

Raim oqsoqol Galatepaga ruhi koʻtarilib qaytadi. Oradan biror hafta oʻtar-oʻtmas, rayijroqo“`mdan odam kelib,
undan raisga muovin bo`lishni soʻraydi: hozircha shu ishni
band qilib turing, o`rtoq G'aybarov, u yog`ini keyin о"У1аshib koʻramiz. Kolxozning raisi ham uyala-uyala shu iltimosni takrorlaydi: saylovgacha sabr qilasiz, oqqsoqol, men
oʻzimga biror mo`ljal topay, shusiz ham sizni rais, meni
muovin oʻrnida koʻrishadi. Raim oqsoqol bunchalar izzatni
kutmaganmi, mehri iyadi va aytadi: qo`y, uka, men davrimni
surdim, biror hosilotlikmi, boshqami, kichkinaroq amal topib bersang bas, tagimda bitta ulov boʻlsa, bozor-o`charga
minarman, bu yogʻi bolalar ham odam boʻp qoldi...

Boshqa ko`p odamlar keladi, ko`p marta amal taklif qilishadi, lekin Raim oqsoqol oyoqni mahkam tirab turib oladi:
yo`q, bizniki boʻldi, endi yoshlarning omadini bersin...




Bularni eslash Raim oqsoqolga yoqadi, u oʻziga oʻzi
togʻ bo`lib koʻrinadi: dunyo avvaliga undan yuz oʻgirdi,
keyin yana orqasini tutib keldi, lekin endi Raim oqsoqolning
oʻzi yuzini chetga burdi! Koʻngil faxrga toʻladi!

U boshqa tuzukroq mansabga minmadi. Bola-chaqaning
yonida, oyoqni uzatib yashayverdi. Eski kitoblarni oʻqidi.
Shunda mulla Chori yaltoqlanib keldi, savodingiz zo`r bo`pti,
endi mullalik qiling, rais.

Raim oqsoqolning jahli chiqdi: bundan boshqa ishlarim
ham bor, mullalik qilguncha, kulbet eshagimni qashlaganim
durust, dunyoni xudo yaratgan-u, keyin uni mulla-yu eshonlar
aralashib buzgan, men, agar gaplashsam, bitta xudo bilan
gaplashaman.

U mullani itday qilib haydaydi. TMulla esa qaytib kelaveradi, Raim oqsoqol haydaydi, mulla tagʻin keladi. Keyinroq,
Raim oqsoqol sal oʻrganib qolganda mulla Chori eski gapini
takrorlaydi. Bekor oʻtirmang, rais biz bilan yuring, to“y-ma'rakada yonma-yon oʻtiraylik, mulla hisobiga oʻting, sizning
bilganingiz ham oz emas, ana soat sayin ham nikoh o`qib,
har toʻyda yigirma so`m pul bilan bitta qoʻchqor undiryapti!..

Raim oqsoqol bari bir unamaydi: xudo bersin!..

Mulla Chori xafa boʻladi: biz gadolik qilmayapmiz, rais.
Elning udumi koʻp.

Raim oqsoqol kuladi: Men han gadoylik qilmayman,
o`lsam oʻlarman, oʻlib bekafan qolarman, lekin sassiq gapga
aralashganimni koʻrmaysiz.

Vaqti kelib, Raim oqsoqol yolg`iz lanib qoladi, endi uning
yoniga boshliqlar kelmaydi, maslahat soʻraydiganlar ham
siyrak, oʻzi va oʻtmishi, bir-ikkita hangomatalab chollar...

Va u bir kuni koʻradiki, yostiqqa yastanib olib, faqat
kechagi kundan naqli qilyapti: Panji o`gʻri kazzob edi. Ochil
Kuch oʻlguday hovliqma, Oyparcha o`taketgan ayyor xotin.




Raim oqsoqol erinmay gapiradi. Ezmalik qilayotganini
oʻzi ham sezadi, lekin jim qolishdan qoʻrqadi, goʻyo u soʻzdan
toʻxtasa, uni butkul unutib yuborishadi. Unut boʻlishni
istamaydi — gapiradi...

12. BIR KUN AVVAL

Nihoyat, Gʻ“aybarov izlaganini topdi. Izlagani aynan shu
yerdan chiqishini oʻylamagan edi, lekin tavakkaliga choʻkich
urganida tuproq qatlami oʻpirilib tushdi-yu zim-ziyo oʻra
tubida nimadir yiltiraganday boʻldi. Yuragi tez urib ko`zlarini
chirt yumgancha, oʻraga qoʻl tiqdi, qoʻli sovuq ma'danga
tegdi, olib koʻrsa, xuddi izlagani — ayol haykalchasi, qanotlari ham bor, haqiqiy ma'buda!

Chuqurdan irgʻib chiqib, chodir tarafga chopdi. Zamira
soyabon tagidagi kursida oʻtirib koʻzi ilingan ekan, Gʻ'aybarov ovozining boricha qichqirdi:

— Yashasin Gʻaybarov! Dunyo turguncha tursin!

Zamira choʻchib tushdi, koʻzlarini ishqaladi. G'aybarov,
qoʻlida ma'buda, qizni yerdan azot koʻtardi, mahkam bagʻriga
bosdi, yuz-u koʻzidan oʻpdi.

— Topdim, Zamira, — dedi hayqirib. — Topdim, axiyri
topdim!..

Qizning yuzida ogʻriq koʻrindi — haykalchaning qanotlari
beliga botgan edi. Lekin G'aybarov uni qoʻyib yubormadi.

— Kundoshlik shunday ogʻir, Zamira, — dedi u koʻngli
saodatga toʻlib. — Ikki ayolni birdaniga quchish osonmas,
lekin men quchyapman!..

— Aqldan ozibsiz, Toshpoʻlat aka!..

Qiz tipirchilab uning ogʻushidan xalos boʻldi, lekin koʻzi
ma'budaga tushdi-yu, G“aybarovni quchoqlab oldi. Bir




daqiqa oldin uni dadil quchgan G'aybarov endi dafatan
kalovlandi, oʻzini yo`qotdi.

— E, e, Zamira... — deya oldi u qizning og'ushidan
sirgʻalib chiqarkan. Mana shu... shuni topdim... Oʻzingiz bir
koʻring!..

Zamira uning qoʻlidan haykalchani oldi, avaylab oldi,
goʻyo ma'dani uvoqlanib ketishdan qo`ʻrqqanday...

— Diana, ov xudosi, — dedi asta pichirlab. — Ovingiz
baroridan kelgan ekan!

— Hasad qilyapsizmi? — deb hazillashdi G'aybarov.

— Yoʻgʻ-e, nega endi... — dedi qiz uyalib. — Baxtli
ekansiz, Toshpoʻlat aka.

— Saodatli deng!

— Bunaqasi arxeologlarning oʻziga ham kamdan-kam
nasib qiladi.

— Axir bu ma'buda-ku, — deb kuldi G'aybarov. — Xudo
boʻlgandan keyin dinshunoslarga uchraydi-da!

— Qayerdan topdingiz?

— Hu anavi, tashlandiq chuqurdan. Shunchaki cho'kich
urib koʻrdim, fanni o`ylagan boʻlsam oʻlay agar!..Ketdik,
Zamira, buni yuvmasak boʻlmaydi!

— Yoʻq, men yana bir qaray, — dedi qiz.

G`ʻaybarov chodirga kirib,anjomlarini yigʻishtira boshladi.
Tashqari chiqqanida Zamiraning qoʻllarida bir hovuch taqinchoq bor edi.

— Bularni koʻrmabsiz ham, — deya oʻpkalandi qiz.—
Qarang, qancha!.. Boshqa narsa topilmadi, lekin bari bir,
militsiya chaqirmasak boʻlmaydi.

— Ular oʻ“marib ketishmasmikan?

— O`marib boʻpti!.. Direktorga ham qoʻngʻiroq qilamiz.

— O`zlaring qoʻriqlab turinglar desa-chi?




— O`ʻlibdimi! Yo qolsakmikin, Toshpoʻlat aka?..

— Ketaylik, — dedi G'aybarov yalinguday boʻlib. —
Sizsiz quvonch tatimaydi, Zamira. Rost gapim, yuragim
yorilay deyapti, kimgadir maqtanishim kerak. Aksiga
olganday, Qobilning yoʻqligini qarang!.. Maqtanmasam yorilib
oʻlaman, Zamira!..

— Ketdik, — dedi Zamira sal o`ylab turib. — Yoʻq, siz
bizning xodimlar qanchalik g“azablanishini tasavvur ham
qilolmaysiz. Qandaydir G'aybarov kelsa-yu, ular tashlab ketgan chuqurdan ma'budani topsa!..

— Ikkalamiz topdik, Zamira, — dedi G'aybarov. — Siz
boʻlmasangiz... — U bir zum ikkilandi, keyin baribir aytdi: —
Sizsiz men allaqachon joʻnab qolardim.

Qiz. koʻzlarini yerga tikdi va qat'iy qilib gapirdi:

— Ma'budani siz topdingiz, Toshpo`lat aka.

С"аубагоу ип yana o`pib olgisi keldi, lekin botinmadi —
Zamira tagʻin begona bo`lib qolganday cdi.

...Shaharga tramvayda qaytishdi. Tramvay shaharga yaqinlashgani sayin odam tirband boʻldi. G'aybarov tepadagi
tutqichdan, Zamira uning yelkasidan tutib borardi.

G'aybarov tush koʻrayotgandek edi. Tramvayni ham tush
ko`ryapman, deb o`yladi, negaki, tushda oshiq boʻlish oson,
Zamirani tushimda sevib qoldim, endi tush va roʻyolar qatini yorib chiqib o`ngimda ham bu qizni qattiq, xuddi darvesh
oʻz miskinligini suygani misol o“kinch-u azob bilan kuyibyonib, jizg`inak bo`lib sevaman, u meni rad qilsa ham mayliga, ko'nglimdagi muhabbatni hech kimga bermayman, uni
koʻksimga joylab, mana shu shalagʻi chiqqan tramvayda
olib ketaman, tramvayning temir izlari adoq bilmaydi —
Toshkent sarhadini bosib oʻtib, shoʻrdan oqarib yotgan
dashtlarga, undan vohalarga, Jizzaxga, Samarqandga,
nomsiz togʻlar qurshovidagi Galatepaga dovur boradi,




yoʻlda butun yoz oʻtadi, yoz oʻtib, kuz kiradi va kuzning
oxirlarida men Toshpoʻlat Raim oʻgʻli G'aybarov, koʻnglim
muhabbat va imondan yuksalib, Galatepaning chekkasida,
kunbotar qirlar ustida, xor-u xaslari kech kuz shamolida
qaltirayotgan, jizlovuqlari allaqachon tinib qolgan zarang
yerga sakrayman — o`shanda hayolim qaytadan
boshlanadi...

С"аубагоу tramvaydan yengil sakrab tushdi-da, Zamiraga
qoʻl uzatdi va ongdagi yozgi qahvaxonaga boshladi. Muzqaymoq sotuvchi ayol eskidan tanish edi, ularni koʻrib o`zicha
suyinib ketdi:

— Qaylarda yuribsiz, G`aybarovjon uka!..

— Xizmatchilik, Adolat opa, — deb kulimsiradi G`'aybarov. — Ilmni igna bilan qaziydigan quduq, deb aytishgan
ekan, shu, sekin-sekin... kavlab yotibmiz.

— Kavlang, G“aybarovjon, iloyo charchamang!

— Rahmat, opa. Endi bizga muzqaymoqning sovuqrog`idan berasiz.

— Jonim bilan, G`aybarovjon uka, sizday yigit soʻragandan keyin qaymogʻidan beramiz-da!.. Xaridorlarga xushomad qilmasam bilmaydi, hammasi anov Xadichaning do`koniga ketib qolyapti.

— Iloyim, tezroq isib ketsin!

Kulishdi. G'aybarov bilan Zamira chekkaroqdagi stolga
oʻtishdi.

— Siz oʻtiraturing, men bitta shampan opkelay, — dedi
G'aybarov.

— Ichmasak, Toshpoʻlat aka, — deb zorlandi Zamira.—
Men ichmayman.

— Yo`-o`q, bugun ozgina ichamiz.

G'aybarov bir shisha vino olib keldi.




— Adolat opa afandi ayol, — dedi Zamira. — Bir marta
Shoir aka bilan kelganimizda tumshayib oldi.

— Joʻrttaga qilgan. U bizning er-xotin emasligimizni juda
yaxshi biladi.— G'aybarov shishani ochib, qadahlarga quydi. — Ma'buda uchun!..

— Ma'buda uchun! — deya takrorladi Zamira va koʻzlarini yumib, vinoni birdan sipqordi. Oʻ'rganmagan ekan,
boʻg'ziga tiqildi, egilib tomogʻini changallamoqchi edi, bilagidagi qoramtir halqa yerga uchib tushdi.

G'ʻaybarov bilaguzukni olib stolga qoʻydi.

— Ana, koʻrdingizmi!.. — dedi Zamira yoʻtala-yoʻtala. —
Ma'budangiz burnimdan chiqdi!

Gʻaybarov qadahdagi vinoni shoshmasdan, maza qilib
ichdi, yana toʻlatib quydi. Bo'sh likobchalarni yig`ishtirib
yurgan Adolat opa ularning oldiga keldi. Stolda yotgan buyumni koʻrib, yuzi birdan jonlandi:

— Tillami, G“aybarovjon?!

— Ko'rib turibsiz-ku, — dedi G'aybarov, — kumushga
oʻxshaydi.

Adolat opa bilaguzukni qoʻliga olib koʻrdi.

— Qalayi ekan, — dedi afsuslanganday. — Lekin oʻzi
chiroyli. Munaqasini Buxoroda yasashadi, mening ota yurtimda. Nima, kelin buxorolikmi?

— Yoʻq, buyam Galatepadan, — dedi G'aybarov. —
Bilaguzuk ham qalayi emas, sof kumush.

— Men toshkentlikman, opa, — dedi Zamira uzr soʻraganday.

— Bu Toshkentdan, lekin bilaguzuk Galatepadan, — dedi
С"аубагоу. — Oqyigit temirchi yasagan.

— Zargarlik ham qilarkan-da?

— Yoʻq, opa, u zargar emas, oddiy taqachi, — dedi
Gʻaybarov, — u ot taqalatganda xuddi qiz bolaning bilagiday




avaylab ushlaydi. Shunda yalpoq tizigacha gulmix urilgan
Boychiborning tuyoqlarini koʻz yoshlari bilan yuvib, zulfi
bilan artayotgan Oybarchinni eslaysiz. Oybarchinni bilarsiz,
Adolat opa?

— Unaqasini bilmayman, G`“aybarovjon. Lekin Barchin
deganlari koʻp.

— Oybarchin oʻzi bitta, opa! — dedi G'aybarov. — Qolganlari bo`lmaydi. Eshitganmisiz, opa: «Oy Barchinim, yoryor, gul Barchinim, yor-yor, Ultontozga tekkuncha, oʻl,
Barchinim, yor-yor!»...

— Eshitmaganman, G`ʻaybarovjon.

— Buni har bir ilg“or savdo xodimi bilishi kerak, — dedi
G'aybarov. — Siz loaqal Boychiborni bilarsiz?

— Bilmayman, G`aybarovjon... — dedi Adolat opa battar dovdirab.

— Bilmaganingiz yomon-da, opa, — dedi G'aybarov, soʻng
uning qoʻlidan bilaguzukni olib, Zamiraning qoʻliga soldi. —
Bu kumush ham emas, asl tilla, opajon, qalayi emas — tilla!

Zamira oʻzini tutolmay kulib yubordi. Adolat opaning
jahli chiqdi.

— Tilla emish!..— dedi u labini burib. — Qalayini qalab
qoʻyishibdi, qalayi, kumush ham emas!

— Kumushni-chi, Kumushni bilarsiz, opa? — deb iljaydi G'aybarov.

— Bilamiz, — dedi Adolat opa zarda bilan. — Julqunboyning Kumushi-da,

— Yashang! Dunyo turguncha turing!

— Lekin bilaguzuk bari bir qalayi, — deya oʻjarlik bilan
takrorladi Adolat opa.

— Sizga tilla kerakmi?

Zamira barmogʻini labiga bosdi, lekin G'aybarov qiziq
ustida koʻrmadi, oyoqlari tagida yotgan xaltaga qoʻl suqib,




bir shoda tilla bilaguzukni stol ustiga chiqarib tashladi. Adolat
opaning ko`zlari ola-kula boʻlib ketdi.

— Bu nima? — аед С"аубагоу.

— Tilla, G'aybarovjon...

— Mana bunisi-chi?.. — G`aybarov tilla ma'budani ham
chiqardi. — Buyam tillami?

— Tilla... Gʻaybarovjon uka, — deb gʻo`ldiradi Adolat opa.

— Qalayi bilaguzukni kamtar odamlar taqadi, shuni, esdan
chiqarmang, opa, — dedi G'aybarov battar avj qilib. —
Bular hammasi tilla, koʻrdingizmi?

— Yoʻq, Gʻ“aybarovjon. Hech narsa ko`rganim yoʻq... —
Adolat opa boʻsh likobchalarni olishni ham unutib, doʻkoniga
дагаБ уо"га аф.

— Maqlanchoqsiz-da, Toshpoʻlat aka, — dedi Zamira.—
Hozir u militsiya chaqiradi. Bechorani qoʻrqitib nima qilardingiz?..

— Keling, ichaylik, Zamira!..

G'aybarov ichishga ulgurmadi, koʻcha chetiga qizil
«Moskvich» kelib toʻxtadi.

— Samadmi? — dedi ajablanib.—Shu yerga ham topib
kelganini qarang!

Samad Qobilning qo`lidan yetaklab kelib, G“aybarov boʻshatgan kursiga oʻtqazdi. G'aybarov qoʻshni stol yonidan
yana ikkita kursi oldi.

— Oʻtir, Samad, — deb taklif qildi.

— Shoshib turibman,— dedi Samad. — Ma'sumaning tobi
yoʻq.

— Keling, ichaylik, Zamira!..

— Ha, yaxshi, — deb qoʻydi Samad parishonxotirlik bilan.

— Xayoling qursin, — deb kuldi G'aybarov. — Tushunsang-chi galvars, biz chinakam tilla ma'buda topdik!..

— Yoʻgʻ-e! — dedi Samad ishonmay.




— Rostdanmi? — deb soʻradi Qobil ham oldinga engashib.

— Rost, — dedi G'aybarov. — Lekin ko`rsatolmaymiz.
Hozir shuni yuvyapmiz.

— Unda mengayam quy, — dedi Samad.

— Men ham ichaman, — dedi Qobil. — Ozgina ichsam
boʻlar, Toshpoʻlat aka?

— Boʻladi, — dedi G`aybarov, so`ng do`kon peshtaxtasi
ortidan qarab turgan Adolat opaga ikki barmog'ini ko`rsatdi.

Ayol ikkita qadah keltirdi, lekin hadeganda ketavermadi.

— Rostdan ham tillami, G'aybarovjon? — deb soʻradi u.—
Biror ikki kilo bordir?

— Uch kilo.

— Hammasi tillami yo aralashi ham bormi?

— U paytlar qotishma rasm emasdi, Adolat opa, deb
tushuntirdi Zamira.

Adolat opa boshqa soʻz aytmadi, sekin doʻkoniga qarab
yurdi. Gʻaybarov vinoni uchta qadahga boʻlib quydi.

— Prozet! — deb ko`z qisdi Samad. — Ketdik, G'aybarov!

— Muni qara-ya! — dedi Gʻaybarov boshini saraklab.—
Oʻzbekchaniyam g'alati qilib gapiradi.

— Senga bas kelish qiyin, G'aybarov, — deb kuldi Samad,
so`ng vinoni ichdi. — Ekkanga, tikkanga, hammasiga baraka,
omin!..

U qoʻlidagi shoda kalitni o`ynagancha, mashinasi tomon
ketdi. G'aybarov Qobilning qo`liga qadah tutqazdi:

— Qani, ol, ogʻayni!

— Samad aka doim shunaqa shoshib yuradi, — dedi
Qobil goʻyo Samad uchun uzr so`ragandek. — Ishli odam...

— Doktorligi yaqin, tashvishi ko`p-da.

Doʻ`koncha oldida uch-toʻrtta militsioner paydo boʻldi.
Gʻaybarov Zamiraga imo qildi, qiz tushunib, o`rnidan turdi:




— Mayli, men endi boray... Telefon nomeringizni bersangiz, kechqurun qoʻngʻiroq qilardim.

G'aybarov telefon nomerini yozib uzatdi. Zamira xaltachani koʻtarib, peshtaxta oldiga bordi, hujjatini koʻrsatdi,
biror uch daqiqalik kengashdan soʻng militsionerlar qurshovida kafe sahnidan chiqib ketdi.

Qobil vinoni ichib, qadahni stolga avaylab qoʻndirdi.

— Boyagi gap rostmi, Toshpoʻlat aka? — deb so`radi
u.— Shoir akaga bildirsangiz bo`lardi-da.

— Hozir daladan kelib oʻtiribmiz, — deya oʻzini oqladi
Gʻaybarov. — Yana ichamizmi?

— Mayli, — dedi Qobil, soʻng choʻntagiga qoʻl tiqib,
hamyon chiqardi. — O`zingiz opkelasiz endi...

— Qo'ying, — dedi Gʻaybarov, — menga Adolat opa
nasiyaga ham beraveradi. Tilla ma'buda topsag-u yayrab
ichmasak — gunoh!

— Albatta... Xafa bo`lmasangiz, Toshpoʻlat aka, bir iltimosim
bor edi. Parijdan konyak opkeluvdim, oshxonadagi javonda
turibdi. Shuni opkelsak boʻlmaydimi? Zoʻr konyak, deyishadi.

— Men sinab koʻrmaganman, lekin fransuz vinosini maqtashadi.

Qobil choʻntagidan kalit chiqardi.

Qobilning uyi uzoq emas, shundoq muyilishda edi. G`“aybarov toʻrtinchi qavatga yugurib chiqib, eshikka kalit soldi,
ichkari kiraturib oyogʻini hoʻl lattaga yaxshilab artdi, namat
chetidagi ikki juft poyabzalni koʻrdi. Tuflisi bilan poyondozni
bosib oʻtarkan, chapdagi xona eshigi yonida turgan Mazlumaga koʻzi tushdi.

— Siz uyda ekaningizni bilmabman, — dedi u qizarib.—
Men konyakka keluvdim, kelin. Qo'rqmang, Qobil oʻzi ichmaydi... Oshxonadagi javonda, deb aytdi...




Mazluma javob qaytarmadi, tek qotib turaverdi. Endi
oʻrindan turganmi, sochlari toʻzgʻigan, ust-boshi ham betartibroq edi.

G'aybarov oshxona tomon yurdi. Ichkari kirib, gaz plitasi yonida devorga qapishib turgan Samadni koʻrdi-yu
hamma gapga tushundi. Doʻsti koʻylagini kiyishga ham ulgurmabdi, yarim beligacha yalangʻoch, koʻr er paypaslab
ham topolmaydigan joyga kelib turibdi!

G'aybarov nimadir demoqchi boʻlib yutindi, lekin tili hech
aylanmadi. Samad gaz plitasidan nariroqqa jildi, yerga tikiladi.

— Yomon-ku? — dedi nihoyat Gʻaybarov sal oʻziga kelib.

Samad indamadi. Gʻ“aybarov tagʻin nima qilarini bilmay
turib qoldi. Devordagi mixga ilingan temir cho“michga koʻzi
tushdi. Oldi, oldi-yu Samadning boshiga tushirdi, yorilgan
boshdan yerdagi kigiz ustiga chakillab qon tomganini koʻrdi.

Samad indamay turaverdi.

— O`zing oʻyla, Samad, — dedi G`aybarov titrogʻini
arang bosib. — Oʻzing oʻyla, sen yoʻgʻingda kelsam-u xotining
bilan yotsam... Yoqadimi?

Samadning yuzi battar bo“zardi — gʻazab, turgan-bitgani
g'azab.

— Istaysanmi, sendan xotiningni ham, qizingni ham
tortib olaman?

Samad toʻsatdan unga hamla qildi, lekin choʻmich
zarbidan ortga chekindi.

Gʻ`aybarov tagʻin bostirib bordi. Samad uni aylanib oʻtib,
eshik tomonga yurdi.

— Menga hasad qilasan, — dedi u.

Gʻaybarov indamadi. Samad uning hasad qilmasligini
anglab, battar g'azablandi:

— Inarang esingdami?—deb baqirdi u.— Esingdami,
hajiqiz?!




G'aybarov Inarani haligacha unutmagan edi, yalt etib qaradi. Ich-ichidan oʻrtandi, yondi, do`stim-ku, deb oʻyladi, ishongisi
kelmadi. Uning koʻzlariga boqdi. Samad g`olibona iljayib turardi.

— Senmiding oʻsha? — deb soʻradi iztirob bilan.

— Boʻlmasa kim? Sen yana kimga sir aytuvding?

— Faqat senga,— dedi Gʻaybarov.— Mana bu Inara
uchun!..— U cho`mich bilan qulochkashlab tushirdi, so`ng
choʻmichni bir chetga uloqtirdi. Eshikka yugurgan Samadga
yetib olib naq jag'iga musht tushirdi:

— Buyam Inara uchun! Bunisi Qobil uchun! Bunisi Ma'suma uchun!..

— O'ldirib qoʻyasan, nomard!.. — deb xirilladi Samad.

— O`lmaysan, sendagalar oʻlmaydi, — dedi G'aybarov
va yana musht urdi. — Bunisi qizchang Saida uchun!.. Bunisi
ham Saida uchun!!!

Samad biqinini changallab, yerga o`tirib qoldi.

— Nomard!.. — deb xirqiradi u.

— Tuzukroq baqirolmasang, shuyam hayot boʻldimi, —
dedi G'aybarov. — Boʻldi, tur oʻrningdan...

Samad, aft-basharasi qora qonga boʻyalgan, bir amallab
oʻrnidan qoʻzgʻaldi. Yuzi ochiq, ikki qoʻli hamon biqinida.

— Azrz qilib borolmaganing yomon, — dedi G'aybarov. —
Nomingga dogʻ tushadi, obroʻing to`kiladi... Sening biror
dog'siz joying bormi oʻzi, ablah?!

— Yoʻq, — dedi Samad. — Doʻstim, tushun...

— Tek tur! — dedi G'aybarov. — Gapirma, gapirsang sob boʻlasan!.. Qani, shimingni yech, hozir koʻchaga
yalangʻoch chiqasan, ikkovingni birga qoʻshib chiqaraman!..

Samad yigʻlamsirab bosh chayqadi. Gʻaybarov yana yerda yotgan cho“michni qoʻlga oldi. Cho“michni koʻrib, Samad
shimini tushira boshladi, yig'ladi.




— Borib anavini аш уеспиии, — дер Биушг1 СгауБагоу.

— Yoʻq, yoʻq...— Samad ortiga tisarilib, oshxonadan
chiqa boshladi.

С"аубатоу yana kimnidir, nimanidir unutganini o`yladi,
birdan esladi — qizaloqni, oʻsha kanop xalta koʻtargan qizaloqni. Vujudi bezgak tutganday qaltiradi, tagʻin yetib borib
musht tushirdi:

— Mana bu yana bir qiz uchun!.. — dedi u. — Nega
indamaysan, nega musht koʻtarmaysan? Mana bu ham jigari
sitilgan oʻsha qiz uchun!.. Doʻsting G'aybarov uchun alohida
ol! Bor, oʻynashingni yechintir!..

— Yoʻq, — dedi Samad. — Yoʻq... .

— Yaxshi,— dedi Gʻaybarov, — unda men o`zim...

G'aybarov ichkari xonaga oʻtdi. Mazluma qoʻshtoʻshak
o'rin boshida qalt-qalt titrab turardi.

— Ayb mendamas, Toshpoʻlat aka, — dedi u devorga
qapishgancha. — Shayton yoʻldan ozdirdi...

— Yechin, — dedi G`aybarov keskin ohangda va chetga
qaradi.

Mazluma bir muddat ikkilandi, soʻng titrab-qaqshab
ko`ylagini yecha boshladi... Soʻng toʻshakka yuztuban yotib
yig`ladi.

— Unga aytolmaysiz, — dedi piqillab. — Bari bir aytolmaysiz, mayli, bilganingizni qiling, lekin aytmang... Men
roziman, Toshpoʻlat akajon!..

— Aytolmasligimni bilasan-da, megajin.

Ayol chalqancha oʻgirildi, G'aybarovning teskari qarab
turganini koʻrdi-yu:

— Uyalganing nimasi?! — deb qichqirdi birdan jazava
bilan. — Niyating shu-ku, ablah, kelmaysanmi endi!..




— Sensirama, qanjiq!— deb baqirdi Gʻaybarov va oʻgirilib,
uning qip-yalangʻoch yotganini koʻrdi, lekin ortiq uyalmadi,
ayolning oppoq, silliq, durkun koʻkraklari aralash tupurdi.

13. SOQOL

Besh yil burun Soqol eni va boʻyi bir gazcha keladigan
mis taxtachaga suvchi tasvirini zarb etgan edi.

Buyurtmachiga suvchining sallasi yoqinqiramadi, bosmachiga oʻxshab qolibdi, dedi. Soqol kuyindi, salla o`raganning hammasi bosmachi boʻlaveradimi, mening inqilobchi
tog'am ham salla oʻragan, deb aytdi, hatto Navoiy bilan
Ulugʻbekning sallasini pesh qildi, keyin arzi yerda qolgach,
yoʻlxaltasini yelkaga ilib Shoʻrchiga ketib qoldi.

G'aybarov uni Shoʻrchidagi hovlisida, beligacha yalang'och, oyoqlarida eski shippak, soqolsiz, lekin sochlari oʻsgan,
labida oʻchib qolgan papiros, qari gujum ostida chalqancha
tushib yotgan joyida topdi. U go`yo elchi kelishidan vaqtliroq
xabar topgan-u, biror besh daqiqa burun kir sholcha ustiga
uzala tushib olganday edi. Gʻaybarovni koʻrib ham oʻrnidan
qoʻzgʻalmadi, sholcha chetidan joy koʻrsatib, ko`pdan beri
mashq qilib yurgan gapini aytdi: bormayman! Siz ablahlar
umuman san'atni tushunmaysiz! Endi men Shoʻrchining
echkilariga misdan qo`ngʻiroq yasayman, ularga egalarining
rasmini Zarb etaman, toki birov adashtirmaydigan boʻlsin!

Shu gapni aytdi-yu yengil tortdi, o`zini goʻyo tarozi
pallasiga soldi-yu zimdan kuzatdi — qani qadog'i yetarmikan?

G'aybarov oʻzi umrida koʻrmagan bir amaldorning no-mini
aytib (oshnalarning o`zaro bitimi shunday edi), uni aldagan
boʻldi, kelsin, deb aytdi, kelgan zahoti buyurtma beraman,
xohlasa, Navoiy koʻchasini bezashga ham ruxsat oladi, dedi.




Soqolga bu вар moyday yoqdi, lekin bari bir ishonmadi —
shunchaki maqtov oʻrnida koʻrdi. Uyga kirib, qop-qora bir
qizni sudrab chiqdi: mana, G'aybarov, men uylandim, endi
hech goʻrga bormayman, bola zovuti ochaman, hammasi
toshkesar-u misgar bo`ladi!

Xullas, u G'aybarovni noumid qilib joʻnatdi. G'aybarov
kunni Shoʻrchining o'zida, dorishunos birodari Boʻri Chorinikida kech qildi.

Kechqurun oshnasi uni poyezdga olib chiqdi. Soqol oʻsha
yerda poylab turgan ekan, avvalgi dimoq-firog'i yoʻq, yalinishga
tushdi, ketmang, G'aybarov, dedi, suv omboriga olib boraman,
juda maza, boʻg'izgacha suvga ko`milib aroq ichamiz, buning
gashtini hech bilmaysiz-da, ichasiz-u, lekin hech mast bo`lmaysiz,
jillaqursa, ikki kunga qoling, men juda zerikdim, joʻra,
Toshkentimizni sogʻinibman, qoling, keyin birga ketamiz, mayli...

С"аубагоу qolishga unamadi — Haykal Gʻ'aniyevich unga
ikki kunlik muhlat bergan edi. Soqol tirishdi, keyin allaqayoqqa
yugurib ketdi. Zum oʻtmay, xotinini semiz boʻxchasi bilan boshlab
qaytdi. Oyoqlarida oʻsha eski shippak, egnida eski surp ishton
bilan qora koʻylak, shu ahvolda poyezdga chiqdi. Qora koʻylagini
koʻrsatib, motam belgisi, dedi, erkimga aza ochdim, G'aybarov.

G'aybarov unga taskin bermadi. Yuzma-yuz o'tirgan
koʻyi doʻstining keyingi yo'rig'ini oʻyladi. Bu yo`riq ikki
karra ikkiday sodda tuyildi: ertalab nonushta, tushda
tushlik, orada ozgina xizmat yoki ish, kundalik g'iybatlar,
hamkasblarning mayda-chuyda havasi-yu hasadi,
boshliqning qovogʻi, xotinning xarxashasi, bolalarning
yigʻisi, tumov, gripp, bod... yuz gramm otilganda neki
daho bor — hammasini yoppasiga mahv etadigan, aslida
esa sovun pufagiday joʻn va omonat bir ijod, ya'niki,
beshta portret (uchtasida gʻamgin xotini xushhol kulib




turadi), oltita manzara (uchtasining chetrogʻida gʻamgin
xotini kulib turadi), yettita natyurmort (hammasida gʻamgin
Xotin tutgan odmi, lekin ozoda dasturxonlar), keyinroq,
oʻzini yoki xizmatini koʻrsatib ulgursa — kichikroq bir
unvon, radioda ikki marta maqtashadi, televizorda ikki
marta... qarabsanki, umr ham poyoniga yetib qolibdi...

Toshkentga qaytgach, Soqol oʻzidan tinchidi. Yangi buyurtmalar oldi. Avval bekor qilingan suvchi tasviri uchun
ham yaxshigina haq toʻlashdi. Faqat Sho`rchidan olib kelgan
xotini shaharda koʻp turolmadi, yarim yil oʻtar-oʻtmas yurtlariga qochib ketdi. Soqol Toshkentdan uylandi, ikkinchi
xotinidan oʻgʻil koʻrdi, avvalgi xotini Shoʻrchiga borib egiz
tuqqan ekan, ularni ham tashlab qoʻygani yoʻq, buyurtma
oladi, ba'zan buyurtmasiz, lekin naqd mavzularni topadi...
Mana endi, maishati ham mehnatiga yarasha, dangʻillama
hovlisi bor, nochor qolgan doʻstlariga yebketarga pul beradi,
garchi soqol qoʻyib oʻzini andak quvgʻindi va majnunsifat
koʻrsatsa ham nufuzli odamlarning nazariga tushgan, unga
hatto alohida ustaxona berishgan, xohlasa shahar hovlisida
ishlaydi, xohlasa, mashinasini minib ustaxonasiga boradi,
ishqilib, turish-turmushidan rozi. Oshna-ogʻaynisi koʻp, ular
bilan gaplashadi, hazillashadi. Hazil yaxshi narsa, kulgi bor
joyda oʻy-tashvishga ne hojat?!

Shoir ketib qolgach, xotini arz qilgan shekilli, Soqol kechki
payt G'aybarovning yoniga dagʻdagʻa qilib keldi. G'aybarov Qobilni uyiga kuzatib qoʻyib, divanda koʻngli xufton
boʻlib yotgan edi — Soqolni xushlamay qarshi oldi.

— Shoirga siz pishang bergansiz! — dedi Soqol
ostonadan hatlar-hatlamas.— Sizga bepul tomosha kerak,
G'aybarov!

G'`aybarov indamadi. Mehmonni ish boʻlmasiga boshlab kirib, joy koʻrsatdi.




— Siz tomoshabinsiz, G“aybarov!.. — deya battar
zamzama qildi Soqol.

— Rost aytasiz, — dedi G'aybarov mahzun ohangda. — Lekin bu tomoshalar menga qimmatga tushyapti.

— Qo'ʻlida bileti bor ekan, bizga bir ogʻiz aytmabdi, nomard!..

— Ayltsa, qaytarib qolarmidingiz?

Soqol javob bermadi. Xonada u yoqdan-bu yoqqa yura
boshladi. Devorga osigʻlik mis tasvirga koʻzi tushib andak
chalgʻidi, lekin shu zahoti yuziga hazin tus berdi.

— Endi goʻdakligimiz qolmadi, G'aybarov! Ikkita bola,
gumonali xotin!..

— Pul joʻnatib turar.

— Xotinining gapiga chidayolmadim. Do`sti yoʻq
emish, doʻsti boʻlganida, u tentakni beboshvoq qoʻyib yubormas
edi, deydi!..

— Yolgʻon aytadi, tentak deb o`ylasa edi, tayin halovatdan kechib, injiq shoirga tegmagan boʻlardi. Uning ketgani
tuzuk, issiqqina vannaga, xalajoyga oʻrganib qolgisi kelmagan.
Bir-ikki oy aylanib qaytar...

Soqol unga yeb qoʻyguday bo`lib qaradi.

— Meni kechiring, Abduvali, — dedi G'aybarov. —
Eslatib bekor qildim.

— Qayga ketishini aytmabdi, — dedi Soqol salgina
yumshab.

— Sopollitepaga ketgandir. Arxeologlar bilan gaplashib
yurardi. Xotiniga shunday deb aytasiz-qoʻ`yasiz.

С"аубагоу Бопб dahlizdagi telefon apparatini olib keldi.
Soqol raqam terib Shoirning xotini bilan gaplashdi, avval
g'amgin, soʻng birdak yuzi yorishib ketdi:

— Shunday kelinjon... Oʻzi boradi! Ha, ha, G'aybarov
akangizning oʻzi. Keragi yoʻq, kelinjon. Burchimiz-da, Sopol



litepada. Surxon taraf... Qolgan-qutganini terib bersa kerak.
Nima qilardi, chiroyli qizlar bo“lmagandan... keyin sopol
teradi-da! Iltimos qilamiz, Gʻaybarovning oʻzi boradi. Ha,
unga ruxsat berishadi... Balli, kelinjon, bardam boʻling,
bolalarni oʻpib qoʻ`ying!..

Soqol trubkani qoʻyib, G'aybarovga iljaydi.

— Borasiz endi. Termizga ruxsatnomani oʻzim tezlataman,—
deb va'da qildi Soqol. — Pasportni bersangiz boʻldi, doʻstim.

— Keyinroq, — dedi Gʻaybarov. — Biror oy yurib ko`rsin,
keyin borarmiz. Menga hamroh bo`lolmaysizmi?

— Ish koʻp. Hali yana o`ylashib koʻramiz.

G'aybarov naridan-beri dasturxon tuzadi. Xolodilnikdan
pivo, dudlangan baliq oldi.

— Sirdaryodan bir aspirant yigit olib keluvdi. Uyi yaqin-da,
tez-tez borib turadi. Siz yurtingizni sog'inmaysizmi, doʻstim?

— Sogʻinsam nima qilay? — dedi Soqol. — Odamlar ola
qaraydi, ogʻayni, yurtchilik...

— Begona odam boʻlib borib, yana oʻsha xotiningizga
uylansangiz boʻlardi...

— Tushunolmadim... — deb gʻudrandi Soqol.

— Pivodan iching, tushunish osonroq boʻladi,— dedi
С"аубагоу.

— Bir hikoya bor... Urushga ketgan askar koʻp zamon oʻtib uyiga qaytadi. Xotini bilan bolalari uni mutlaqo
tanimaydi. O`z uyidan begona boʻlib yashayveradi. Keyinroq
xotini bilan qovushadi, oʻzini tanitmay turib qovushadi, lazzat
oʻrniga alam tuyadi, oʻz xotinini o`zidan rashk qiladi...

— Qayoqdagi gaplarni topib yurasiz, G`aybarov!..—deya
ishoninqiramay kuldi 80401.

— Yo`q, Abduvali, siz tuzukroq oʻylab koʻring. Nahotki
sizga alam qilmasa?..




Soqol oʻzicha tasavvur etdi chogʻi, qovogʻi solindi,
pivo quyib ichdi.

— Yana opkeling, G'aybarov. Aroq-paroqdan yo`qmi?

— Uyda aroq saqlamayman. Ko`chada ichganimiz ham
yetib-ortadi. Sog'ligim zaifroq, Abduvali, koʻzimga allanimabalolar koʻrinaveradi, goh jin, goh ajina deganday...

O`zingizni ehtiyot qiling, doʻstim,— dedi Soqol.— Bilaman,
ilm deganlari ogʻir ish, charchatishi tayin.

— Galatepadagi bog'imizda, olmalarning tagida bir zamon yotsam boʻldi, tuzalib ketaman.

— Yong'oq tagida boʻlmasa bas,— deb kesatdi Soqol.

— Yoʻq, yongʻoq emas, olma, — dedi Gʻaybarov.— Lekin
xosiyatli olma. Oʻsha olmalarning tagida yotdim. Yonverimdan chumolilar tepa-yu pastga zir qatnardi, ularni
tomosha qildim, tepadagi shoxlarga qaradim, barglarni
sanamoqchi boʻldim, lekin hisobdan mazam yo`qroq, tezda
zerikdim. Chumolilarga havasim keldi, o`zim ham chumoliga
aylanib, yogʻoch karavotning oyog`idan pastga qarab
oʻrmalab ketdim. Pastga tushib, o`zimni qalin o'rmon ichida
ko`rdim. Daraxtlari turfa xil, doʻstim, birovi qurigan, birovi
yashnab turibdi. Agar odam bo`lgan chogʻlarimni eslamasam,
balki bu oʻrmonning oddiy oʻt-oʻlanlar ekanini ham
tushunmagan bo`lardim. O`rmonda aylanib yurib, oq rangli,
sirtlari g“adir-budir bir gumbazni uchratdim. Gumbazga tirmashdim, tepasiga chiqib ham ancha yurdim, toki narigi
nishabidan borib tushgunimcha olam-zamon vaqt oʻtib
ketdi...

Soqol uning gapini boʻlmay eshitdi, kulishini ham,
g'azablanishini ham bilmadi. G“aybarovning ovozi sirli tuyildi,
ozgina makri ham borday... Shu sabab, G'aybarov jimib
qolganida andak behuzur bo`ldi, mensimayroq so`radi:




— Xoʻsh, keyin-chi?

— Men tirmashgan ulkan gumbaz oddiy oq olma, deya
davom etdi G'aybarov.— Har shoxda yuzlab bitadigan olmaning bittasi. Men olmaning bu qadar gʻaroyib ekanini
bilmay yurganimdan afsuslandim.

— Attang!..— deb qoʻydi Soqol oshkora g'ijinib.

— Siz umringizda loaqal biror marta chumoli boʻlib
ko'rganmisiz?

Soqol javobni nomunosib bildi, indamay qoʻya-qoldi.

— Endi bu yogʻini eshiting, Abduvali. Oʻshanda men
kichik bir kavakdan yer qa'riga tushdim. Uzoq yurdim,
axiyri chirigan tomirlar atrofida uymalashib turgan bir gala
chumolini koʻrdim. Ular sanoqsiz tuxumlarni qoʻriqlayotgan
ekan. Qatordan qolmay deb, men ham bitta tuxum qo`ydim.

— Hali oʻshandan bittasi bilan yuribman, deng!..

— Nima boʻpti! — deb gʻamgin kuldi Gʻaybarov..— Axir,
sizga oʻxshaganlarning koʻziga hamma narsa ikkita boʻlib
koʻrinadi-ku!.. Bu yogʻi yana qiziq... Oʻsha tuxumlar ham aslida
boyagi olmaga o`xshash ulkan edi. Qoʻriqchi chumolilar menga
qarab: «Sen bexavotir yuraver, G'aybarov, endi sen shu tuxumda,
shu tuxumdan chiqadigan tuxumlarda, keyin ulardan ham
chiqadigan tuxumlarda ming-ming marta va abadulabad
yashaysan», deb aytishdi... Chumolining tuxumi — olmaga, olma
gumbazga, gumbaz — boshqa narsaga va oxir-oqibatda dunyoning
o`ziga tadrijan tenglashib boraveradi, nisbiylikning chegarasi har
bosqich oʻtilgani sayin bir karradan va cheksiz marta yoʻqolib,
butun koinot uchun umumiy uyg`unlik, boshqacha aytganda
garmoniya tuziladi-da, buni anglagan odam saodatga erishadi.

Soqol tek oʻtirganicha qoʻldagi pivoning ko`pig-u
pufaklari uchib bitishini kuzatardi.

— O`shanda men sizni ham ko`ruvdim,— dedi G`“aybarov. — Teparoqda boshqalarni tomosha qilib turgan edingiz.




— Men ham chumoli edimmi?! — deya zoʻraki kuldi
Soqol.

— Albatta. Meni koʻrmaslikka oldingiz, lekin men sizni
koʻzlaringizdan tanidim.

— Aqldan ozyapsiz, G`aybarov!..

— Soppa-sog'man!

— Bu originallik emas, borib turgan bodilik, mahmadanalik, G'aybarov! Mujmal tuyg'ulardan kimga naf?

— Naf boʻlishi shartmi? Menga ana shu mujmal tuyg'ularni ifoda etgulik qurolim yoʻqligi alam qiladi. Ikkita oyog`u ikkita qoʻl, og'izda — andishasiz til!.. Samad yolgʻonchi,
siz ham yolgʻonchisiz. Qaniydi, arzonchilik zamon boʻ`lsayu arzimas umring badaliga doʻstlaringning hammasi dard-u
balosini sotib olsang, keyin ular birdaniga pok va halol boʻlib
qolishsa!.. Ayting, Abduvali, ilohi omin, deb ayting!..

Soqol zerikkan edi, indamadi. Boʻyinbogʻini boʻshatib,
ochiq derazadan tashqariga qaradi — ko`cha shovqini yoqimli
tuyildi. Noilojlikdan tepadan, pastdan... panjasini taroq qilib
soqolini qashlay boshladi.

— Endi keting, Abduvali! — dedi G'aybarov toʻsatdan.

— Shoir nima boʻladi? — dedi Soqol gangib.

— Basharangizga tushirmasimdan keting!.. Shoir oʻzi
qaytib keladi.

— Ahmoqsiz, G`aybarov! Siz... siz... — Soqol gap topolmagandek, boshini changalladi.

— Esingizda bormi, ogʻayni, «Sizning tinch va beg'am
yashashingizga xalal bermaydimi Xotirot?»

— Sizga achinaman, G`ʻaybarov...

— Bilganingizni qiling.

Soqol eshikka qarab yurdi, quvilayotgani alam qildi, ortiga
oʻgirildi:

— Hali koʻramiz, G'aybarov! Hali koʻp afsus qilasiz.




— Ehtimol, Shoʻrchidagi mis qoʻng`iroqsiz qolgan echkilarni unutmasangiz boʻldi. Echkilarni yetim qoldirmang,
qargʻishi tutadi.

Soqol xonadan chiqib, oynavand eshikni qattiq yopdi.
Zarbning kuchidan singan oyna parchalari bitta qolmay
toʻkilib tushdi. Soʻng tashqari eshik qarsillab yopildi.

Gʻ'aybarov kulishga urindi, lekin kulolmadi — koʻngil
toʻla alam edi.

... yana birovidan ayrildik-da, doʻstim Gʻ“aybarov!

14. GALATEPAGA QAYTISH

Ertasi payshanba kuni — peshinda Gʻ“aybarov otasining
oʻlimidan xabar topadi.

Keyinroq, ko`p vaqtlar oʻtib, shum xabar qo`zgʻagan qayg'u
sekin-asta bosiladi va G'aybarov oʻzini, uydan otilib chiqib,
vokzalga oshiqqan, na yerni, na osmonni farq etmay, qulog£i
chippa kar, yuragi talpinishdan tars yorilay degan odamni,
uning besaranjom harakatlarini yoʻl yoqasidagi bir tusli uylarni,
dalalarni, tungi koʻchalarning gʻamgin yogʻdusini eslaydi.

Hatto poyezdlarning qichqirigʻi ham gʻamli tuyiladi.

Betus, besanoq kunlar birdan ortga chekinadi, hayot
kutilmaganda ma`no kasb etadi — endi u azador.

Poyezdda ketaturib, negadir Samadning ona yurtiga borganini esladi: yiltiragan qumi boʻlmasa, naq, kulga oʻxshash tuproq,
tomi qamish bilan yopilgan uy, atrofdagi daraxt va butalar —
jing`il, jiyda, saksovul, uy ichidagi anjomlar, toki Samadning
qari onasiga qadar, hammasi boshqacha tuyilgan edi.

Uy oʻrtasida dumaloq ustun, ustun yonida oyoqlar toʻrt
tarafga tarvaygan televizor; Samadning kampir onasi uning
yonidan har gal hadiksirab oʻtadi, goh chalop ko`tarib, goh




shoʻrva koʻtarib... Charchab qolgan mahali hamsoyaning
qiziga, Samaddan umidvor boʻlib yurgan, Samadning oʻziga
oʻxshash bodomqovoq qizga buyuradi: akanglarga yana bir
nima pishirib ber, ochqab qolishdi, shaharda nimayam yer
edi, bularning rangiga qara, ming yil ovqat yemaganga
oʻxshaydi, bor, ena qizim, bir nima pishir...

Qiz bosh egib, quvonib, baxtiyor bo`lib chiqarkan, Samadga oʻg`rincha qarab olib, sekingina soʻraydi: serpiyoz
boʻlsinmi, aka?

Unga javoban Samad ham nimadir deb gʻoʻldiraydi, u
G'ʻaybarovdan tortinadi, Gʻaybarovning galatepalik bir (0"роп
ekanidan xabarsizdek, manavi ogʻirkarvon qizni ko`rib kulmasligini, Samadning kuni shunga qolibdi-da, deb oʻylamasligini istaydi, shu boisdan, ovozini oʻzgartirib, lahjasini
oʻzgartirib, goʻyoki tuqqan onasi-yu manavi qizdan uzoqligini, nainki uzoq, balki, ulardan aqlli va ustunroq ekanini
ta'kidlamoqchi boʻladi: agar sening gapingga qaraydigan
boʻlsak, soʻfiylarni salkam inqilobchi, deb tan olishga toʻgʻri
keladi, lekin, doʻstim, o`rtada vijdon degan gap bor, xususan...

G'aybarov uning riyosini sezadi, iljayib bosh irg'aydi: shunday,
shunday, lekin sen bu gaplarni qo`y, hozir payti emas.

Shu onlarda G`“aybarovga doʻstining qishlog`i, onasi,
roʻparada qimtinibgina turgan sodda qizaloq va hatto Samadning oʻzi ham yoqadi, bir zum uning oʻrnida boʻlishini, manavi kuyunchak kampir onasi boʻlib qolishini, keyin manavi
qizga uylanmoqni, undan bodomqovoq bolalar orttirmoqni
orzu qiladi.

Kampir oʻgʻlidan koʻz uzolmaydi. Goʻyo oʻgʻlining doʻstini kamsitlganday, mehridan qisganday, oʻzini aybli sezadi
va uni ham izzat qilmoqchi boʻladi: men endi qaridim, endi
xudo insof qilsa-yu jonimni olsa, shunda ustimga bir ketmon tuproq tashlagani kelasiz-da, bolam!..




Ovozi — yoqimli, sokin. Bu ovozni eshita turib, o`limni
ezgu bir ish ekan, deb oʻylaysan, hech qo`rqadigan joyi
yoʻq, qaytaga, koʻngilga bir tus orom choʻkadi; kampir oʻlsa,
men kelsam-u uning goʻriga bir ketmon tuproq tashlasam...

Tasavvurdagi manzarada qaygʻudan asar ham yo`q.

...erta tongda Toshkentdan kelib tushasan, chollar va
kampirlar bilan liq to`la avtobus Samadning qishlogʻiga
tashlab oʻtadi, koʻchada toʻn kiygan, gʻamgin, basavlat
Samad qarshi oladi va sekin aytadi: shunday bo`p qoldi,
joʻra, enamdan ajraldik. Soʻng ikkoving marhumani
qabristonga eltasan. Boshqa hech kim boʻlmaydi. Tomi
qamish bilan yopilgan pastak uydan qabristonga qadar
koʻchalar boʻm-boʻsh...

Oʻlim ana shunday joʻn, ana shunday sodda tuyilar edi.

Keyin, kampir rostdan qazo qilganda, G“aybarov oʻsha
oʻylari uchun o`zini aybdor sezdi. Onasini yerga berib qaytgan Samaddan koʻngil soʻrashga borib, uni xushro“ygina bir
juvon bilan mast boʻlib oʻtirganini koʻrdi. Ta'ziya bildirgani
tili aylanmadi. Samad uni ichkariga qo`ymadi hisob, dahlizda
turib uzoq yigʻladi, enamni yoʻqotib qo`ydik, doʻstim, dedi,
yaxshi ayol edi, meni oyoqqa turgʻazdi, odam qildi, oʻzining nasibasidan qiyib, menikiga qoʻshdi, endi doʻstim, o'lib
qoldi, endi men yolgʻizman, hech kimim yo`q, yolg`izlik
yomon, doʻstim, yolgʻizlikni unutay deb ichdim, meni kechir, jon doʻstim, oʻzing ayt, xudolig“ yuzasidan ayt, bechora
yana oʻn yilcha yashasa nima qilardi, axir, boshqalar yashayapti-ku, nega mening bechora enam yashamaydi? Yomon,
yomon, doʻstim, odamning dunyoda biror huzur koʻrmay
qarigani yomon, bechora shu yil saksonga kiruvdi...

С"аубагоу Samadga achindi. Uni oʻzicha tushungan ham
boʻldi. Ammo yoʻlda, koʻngilda qandaydir tugun, shalvirab




ketayotgan mahali bechora kampirning hali yetmishga ham
kirmaganini esladi.

... yolgʻon! Axir u yolgʻon aytdi-ku! Nega hech kimga
rahmimiz kelmaydi? Oʻzimizni bunchalar yaxshi koʻrmasak!..

Poyezd qandaydir begona joylarga ketayotganday tuyilgan
edi. Butunlay boshqa koʻchalar, boshqa uylar, uni kutib
oladigan odamlar ham boshqa — begona. Faqatgina marhum
unga tanish — otasi, Raim oqsoqol, Raim rais, Raim
G'aybarov.

Xayoldan qatorlashib soʻzlar oqdi: oʻzing shafqat qilgin,
gunohlarini kechir, axir biz hammamiz gunohkormiz, umrimiz ularni ato etgali yetib, yuvmoqqa kelganda ado boʻladi,
sen oʻzing barqarorsan, qaygaki yuz burmaylik, Magʻribgami, Mashriqqami — chor tarafda roʻyingni koʻramiz, sirlarimiz
yolgʻiz o'zingga ayon, oʻzing unga shafqat ayla, gunohlarini
kechir, toki kechagi kunlarini oʻylab ogʻrinmasin, toki u
umridan salgina boʻlsa ham rizo boʻlsin, yupanch topsin!

Soʻng oʻpkasi to`lib aytdi: men undan norozi edim, endi
oʻzimni gunohkor sezyapman. U mening otam edi...

Va tagʻin aytdi: munofiqlik qildim, men senga zarracha
ishonmayman, sen buni ham kechir, axir sen — karimsan!

Soʻzlar go`yo yelkadan bosib turgan zilday yukni koʻtardi.
Koʻngilni ularning ohangi chulg'adi va G'aybarov vagon
derazasi yonida oʻtirgan koʻyi taomtaxtaga bosh qo`ydi, yana
oʻyladi, uzoq, toki charchab, uyquga magʻlub bo`lguniga
qadar... Soʻng cho`chib uygʻondi, bosib chekkan kashanda
kabi ogʻzida yoqimsiz ta'm sezdi, bosh koʻtarib boʻzarib
kelayotgan tongni, boʻlmalarda uxlayotgan yoʻlovchilarni
koʻrdi, dimogʻiga kir paypoqlar va ter hidi urildi. Ustidagi
kiyimi taxtadek qotgan edi; poyabzali oyoqlarini siqqanini
sezdi; bir zum og`riq bilan ovora boʻlib, o'zining ahvolini
unutdi, keyin tagʻin azador ekanini esladi...



Atrof sokin edi. Hech kimning Gʻ“aybarov bilan ishi yoʻq.
Hammaning joni uyquda, tushlar panohida. Faqat poyezd
gʻildiraklarining ma'nosiz taqillashi, boʻlma devorlarining
g'ijirlashi... Tashqarida — oʻchirilmay qolgan chiroqlar... liplip... xira minoralar, choʻl, bekatlarning och sariq binolari...
tag'in chiroqlar...

Uni hech kim kutib olmadi. Otasi oʻtqazgan tollar ostidan sekin yurib bordi, qo`lida kichkina yoʻlxalta, kiyimlari
g'ijim. Tollar ostida odamlar uchradi, ular G“aybarovni koʻrib
chetga chiqishdi, boshlarini quyi solib turishdi, hech kim
unga bir ogʻiz gapirmadi, salom ham bermadi... Darvozadan kirarkan, ovoz chiqarish-chiqarmasligini bilmay bir zum
turib qoldi.

Uy derazasi oldida biror o`n chog'li yigit toʻplanib turardi. Hammasining ustida to`n, boshida doʻppi, ular G'aybarovning ovoz chiqarishini kutmay oʻzlari «otam»lab yuborishdi. Soʻng to`dadan uch yigit ajralib chiqdi — Mavlonboy,
Zokir, Ahmad. Mavlonboy kelib, uning yelkasidan quchoqladi, boʻyi akasidan pastroq, lekin qoruvli edi. Mavlonboy
ketib, Zokir keldi, sekin quchoqladi, lekin u ham bir gap
aytmadi, qoʻynidan roʻmolcha olib uzatdi, uning hoʻlligini
koʻrib, choʻntagidan boshqa quruqrogʻini chiqardi. Keyin
Ahmad keldi, u akasini quchishga jur'at qilolmadi, choʻchidi: u hali akasiga bunday roʻpara kelmagan edi, Toshpoʻlat
akasi u bilan doimo yarim hazil, yarim jiddiy qilib gaplashardi, oʻshani eslab tizzalari boʻshashdi, yig`lab yubordi.
Gʻaybarovning yuragi birdan zirqirab ketdi. Bularga qiyin
boʻldi, deb oʻyladi, otamning boshida oʻtirishgan...

U qarshisida turgan moʻrtgina oʻsmirning ota toʻshagi
yonida oʻtirganini sira tasavvur qilolmadi, yoʻq, Ahmad oʻtirolmagan, chidashi qiyin, u tomorqaga ketgan, balki alamini, boʻgʻziga tiqilgan yigini bosmoq istab, sabzini oʻtoq
qilgan...




Ton uzayotgan otasi va uni xayolidan ketkizolmay, koʻzlari
jiqqa yosh, sabzi bilan oʻtni farq etolmay yulayotgan ukasining mungli qiyofasi G'aybarovning xayolida parchinlanib
qoladi.

Mana, G'aybarov janozaga yetib keldi, motamga qoʻshildi, qabristonga bordi, qaytdi, bir kun va bir tunni oʻtkazdi.

Ta`ziyaga kelganlar past ovozda, iloji boricha ma`nilik
qilib aytadigan hamdardlik soʻzlari ortiq uning qulog'iga
kirmay qo`ydi, hatto gʻashiga tega boshladi.

Oppoq kafan lahad zulmatiga qorishib ketgan ondan
boshlab, G'aybarovning taniga qoʻrquv oraladi, u birdan o`zini
tugʻilgan uyi va umuman, Galatepadan ayri koʻrdi, so`ng,
yolg'izlik vahmini bosmoq istab, oʻzini tag'in Galatepaga —
bir mahallar zarracha nadomatsiz tashlab ketgan bir parcha
makoniga qaytadan payvand qilmoqchi boʻldi.

Koʻngilda yana shubha uyg`ondi: nega u qaytishi kerak?
Butkul vidolashuv oldidan bir sidra dilga singdirmoq,
ayriliq damlaridagi bir zumlik iztirob bilan dilni forigʻlamoq, undan xudpisandlikni yuvmoq tavba va tazarru
aylamoq, umrida birinchi marta chin ixlos bilan qasam
ichmoq uchunmi?

Umuman, uning Galatepadan ayri ekani rostmi, agar
rost boʻlsa, nega busiz ham siyrak tushlariga nuqul shu kichik
makon, gaplari hammavaqt ham quloqqa singavermaydigan,
goho ovsar, gohi donishmand odamlar maskani, uning toʻrt
fasli bostirib kiraveradi?

Balki, G'aybarovni turfa zavollardan asraguvchi yagona
ilinji — mana shu mavhumroq manzaralar, ular baxsh etmish
oniy kayfiyat, vijdonni ozgina boʻlsa ham yupatmoq uchun
bu manzaralarni koʻngil tusagan boʻyoqlarga bo`yash, marogʻi, tushdek omonat makon ichra telbakezik sayrlar va
jonning, bu xudbin va gunohkor jonning boshqa talvasa-yu
talpinishlari beiz yoʻqolib ketmas?




Вакт, С"аубагоу rostdan Galatepaga qaytar?

Mayli, u Galatepaga qaytsin. Umidlar va imon izi qaytsin.

Qoʻlimizdan keladigani shu — biz faqat umidvor boʻlmogʻimiz mumkin.

15. HAQIQAT

G'aybarov bogʻ eshikka yaqinlashganda ortidan Opa yetib
keldi. Ukasining egnidagi to'nning yoqasini tuzata turib:

— Komil uydan xabar olgani ketdi. Tushdan keyin qaytib
keladi, — dedi.

— Bolalaring yosh, oʻzing borsang boʻlardi, — dedi С"ауБагоу.

Opa indamay iziga qaytdi. Hovli sahnida odam siyraklashib qolgan, oʻchoq oldida Mavlonboyning xotini bilan
Anzirat kampir kuymalanib yuribdi...

G'aybarov bogʻ eshikdan kirib, mulla Chori, G'uchchi
chol, Ibodulla Maxsum va yana ikki-uchta begona chollar
oʻtirgan davraga qo`shildi. Yoshgina bir bola choynak koʻtarib
keldi. G“aybarov uni Mahanboyga oʻxshatdi, xayolida hisoblab chiqdi: agar doʻsti o`n toʻqqizda uylangan boʻlsa, bola
hozir oʻn uchga kiribdi; Mahanboy undan bir yosh katta edi.

Nariroqda, olmalarning quyuq soyasida odamlar koʻp.
Bog`ning bir taraf devori o`yilib, yoʻl ochgan. Ta'ziyaga kelganlar shu kemtikdan oʻtyapti. Dasturxon boshida oʻtirib olgan Soal sayis qur'on tushiryapti. Tilovat, bir piyola choy,
bir tishlam non... keyin hamma oʻz yoʻliga ketadi. Endi
Raim oqsoqol yoʻq, u o`lgan — shuni koʻngliga solib
ketishadi.

Mavlonboy, mullaning yonida, yuzi jiddiy, egnida qora
toʻn, hamdardlik bildirishganda, g'amgin bosh irg'aydi:
nachora, bandalik ekan.




U ahyon-ahyon akasi tomon oʻgʻrincha qarab oladi.
O'zini gunohkor sezadi. Katta oʻg'il turganda, kichigining
ta'ziya qabul qilishi joiz emas. Lekin Mavlonboyga bir hisobda
joiz, negaki, endi Toshpoʻlat emas, Raim oqsoqoldan qolgan
0211-Ко"р dov-dastakka u balogardon, shu qishloqning uvolsavobiga sherik, kuyadi, unga — joiz.

Mavlonboy arzimas gʻurur dilidagi qayg'uni yengib borayotganini sezadi, cho'chiydi, tagʻin akasiga qaraydi, uning
yuzidan norozimi, yo'qmi — shuni anglamoq istaydi.

G'aybarov ukasiga achindi.

.. endi unga qiyin. Roʻzgʻorning bor tashvishini boʻyniga oladi. Balki, ikki roʻzgʻ“orni qaytadan bir qilar...

Mavlonboyning oʻzi ham shu oʻy bilan band edi. Akamga
osonroq, deb oʻyladi, u ketadigan odam, men qolaman,
menga qiyin... Balki, rostdan ham ikki roʻzg“orni qaytadan
bir qilish kerakdir? Zokir uylanib, oradan biror yil oʻtgach,
yana o`ylab koʻrilar...

Mavlonboyning Zokirdan koʻngli toʻq, u yoʻlini topib
yuribdi. Topish-tutishi ham yaxshi. O`tgan halta bir odam
otiga qoʻy oʻngarib keldi — xotini Zokirning qoʻlida davolangan ekan. Doʻxtirjon, taningiz dard koʻrmasin, dedi, u
yonidan aylandi, bu yonidan oʻrgildi, xullas, koʻp izzat qildi.
Pul bergan edi, Zokir olmadi, otasidan qoʻrqdi. Raim
oqsoqol, uch-to'rt kundan beri koʻrpaga mixlanib yotgan
boʻlsa-da, hovlida hamon-hanuz hukmron edi.

Choʻpon orti-oldini oʻylab kelgan ekan, pulni hamyonga
solib, hurjunidan sur teri chiqardi. Zokir endi uning qoʻlini
qaytarolmadi. Boyoqish choʻ“ponning boshi koʻkka yetguday
boʻldi; iloyim, ming yil yashang, doʻxtirjon!

Zokir aqlli, Mavlonboyning ko`ngliga qarab gapiradi,
boshqalar bor joyda «aka», deb turadi, undan to`rga oʻtmaydi,
o`ziga uzatilgan piyolani (Zokirga birinchi boʻlib uzatishadi,




negaki, u doʻxtir, unga odamlarning ishi koʻproq tushadi) sekin
qoʻlga olib, keyin Mavlonboyga uzatadi: siz iching, aka, bizning
navbat keyin, rasamadi bilan... Yoʻq, Zokir aqlli, obroʻsi ham
joyida, obroʻsining bir chekkasi Mavlonboyga ham tegadi.
Avvallari uni Raim oqsoqolning kattasidan kichigi, deb atashardi,
endi boshqacharoq — Zokir doʻxtirning akasi, deyishadi. Birgina
Ahmad Mavlonboyning ko`nglini sal xijil qiladi...

Uzoqdan kelgan bir guruh odamlar Mavlonboyning
diqqatini boʻldi. U tag`in boshini quyi soldi, tilovotxonning
ovoziga quloq tutdi. Soʻng bosh koʻtarib, kelganlar bilan
bir-bir koʻz urishtirib chiqdi.

— Bandalik, uka, bandalik...

— Bandalik ekan...— deya sekin takrorladi Mavlonboy. U
o`choq boshidan patnis koʻtarib kelayotgan Ahmadni koʻrib imladi.
Ahmad bosh irgʻab, qoʻlidagini davra boshidagi bakovulga uzatib,
akasining yoniga keldi. Mavlonboy avvaliga patnis tashima, deb
aytmoqchi edi, lekin oʻzining bu davrada, Toshpoʻlatning narigi
davrada oʻtirganini esladi — Ahmadga joy yoʻq edi. Bir zum
oʻylanib turdi. Ahmad oyoqlarini kergan koʻyi, uning tepasida
hayallab qoldi. Nihoyat, Mavlonboy arzirli bir gap topdi.

— Akang qachon ketarkan? Aytmadimi?

— Ketmasa kerak... — Ahmad uning niyatini tushunmadi.

— Ketmasidan soʻrab qol, Ahmadboy, toshga nima
deb yozarkanmiz, esingdan chiqmasin.

— Qanday toshga?..

— Marmartoshga...— Mavlonboy sal qizardi. U aslida
bu niyatni aytmoqchi emasdi, koʻnglining tubida asrab д0"уgan edi. — Akangdan soʻrab qol, harne sen-u bizdan koʻra...

Ahmad soddaroq edi. Akasini endi ko“rayotganday unga
ajablanib tikildi: axir... hali otasining goʻriga tortilgan tuproq,
sovimay turib bular toshni oʻylaydimi?

— Bor, maslahatlash, — deb qistadi Mavlonboy.




Ahmad bir soʻz demay nari ketdi. Mavlonboy koʻnglida
galati kin bilan Ahmadning Toshpoʻlat oʻtirgan qoʻrga borib
yetishini kuzatdi: yozg'irarmikan? Xayriyat, Ahmad Toshpo`latga birinchi boʻlib gap qotmadi. Soʻng, ular gaplashgan
mahalda ham, Mavlonboy yuzlaridan biror yomonlik o`qiy
olmadi. Avvaliga tang, keyin xursand boʻldi...

— Oʻtir, Ahmadboy, — dedi G'aybarov kenja ukasiga.

Ahmad qo`ynidan toʻrt buklangan qog'oz chiqarib, aKkasiga uzatdi:

— Zokir akam berdi, otam yozgan ekan...

G'ʻaybarov qog`ozni ochmadi, choʻntagiga soldi — vasiyat
deganlari shu edi.

— Zokir oʻzi koʻrinmaydi? — deb soʻradi u.

— Shoʻrquduqdan odam keldi, — dedi Ahmad. — Kasal
ko'rgani ketdi. Avval bormayman dedi, keyin...

U akasining yuziga tikildi: qani, nima derkin...

— Yaxshi qipti, — G'aybarovning gapi qisqa bo`ldi.

— Odamlarga hayronsan, — deb gapga qoʻshildi mulla
Chori. — Doʻxtirning boshida nima tashvish-u, bular oyog`iga
tikan kirsa ham chaqiradi.

— Bedard dardmandning holini ne bilsin, — dedi Ibodullo
JMaxsum.

— Do'ʻxtirning boshida g'am, yana birovi oʻzining gʻami
bilan kelgan bo`lsa, u qanday qilib yoʻq desin?!.

Mulla Chori indamadi. U Ibodullo Maxsumdan choʻchibroq turardi. Maxsum oq-qorani tanigan-u, lekin oxiratni
ib»o`yniga olmagan odam, bir qarasang — merov, yana bir
earasang — shaytonga dars beradi.

Oʻchoq tarafdan oshpazning ovozi keldi:

— Murod amakini chaqirib oling, Maxsum buva!..

— Beri keling, Murodboy! — deb chaqirdi Ibodullo Maxsum. — Beri keling!




Murod amaki to`xtadi. Ishonar-ishonmay davraga yaqin
keldi. G'aybarov sal pastga surilib, unga joy koʻrsatdi:

— O'tiring, amaki.

— Bir kosa shoʻrvangdan ber, Shodiqul! — dedi Ibodullo

Maxsum oshpazga qarab. — Raisning kosasi... — deya
go`ldirab qo`ydi Murod amaki.
— Kosani sindiradi, — deb toʻngʻilladi oshpaz. — Jez

tovoqqa suzaman, ikkovingiz ichasiz.

— Mayli, opkel-chi, qani, Murodboy bilan ikkovimiz
asli oshna edik, — dedi Ibodullo Maxsum G'aybarovga
yuzlanib. — Mendan yoshi kichkina-yu, lekin oshna edik.
Urushgayam birga ketdik. Keyin, qaytib kelib, meni tanimadi. Otimni biladi, Toshpoʻlatboy, ming odamning ichida
bo`lsayam ajratadi, lekin endi tanigani boʻlak... Murodboyga o'xshaganlar oʻzi oz qoldi. Bir kuni meni maktabga
chaqirdi, oʻquvchi bolalar bilan uchrashasiz, dedi, borsam,
tirik qolganlardan bittasi oʻtiribdi, oʻng qoʻl panjasidan oʻq
yegan... Oʻzini oʻzi otgan. Ketib qoldim, Toshpoʻlatboy,
hech oʻtirgim kelmadi. U bolalarga va'z oʻqibdi, bizlarga
oʻxshagan mard boʻlinglar, deb aytibdi. E, men unga
oʻxshaguncha, ustimga tosh bosaman!

— Qoʻying, Maxsum, — deya mulla Chori uni insofga
chaqirdi. — Harne, birovning ma'rakasida oʻtiribmiz.

— Gapirmasam haqqim ketadi, mulla! — dedi Ibodullo
Maxsum. Parvo qilmay yurasan-u, bir kun qarabsanki, toʻlib
ketibsan, koʻngilni bo`shatmasang boʻlmaydi. Sizni hech
maktabga chaqirganmi, mulla?

— Chaqirmagan, — dedi mulla Chori.

— Mulla ekaningizni o`ylab chaqirmagan, — dedi Ibodullo Maxsum. — Boʻlmasam, sizniyam chaqirardi.

— Meni chaqirmaydi, — dedi mulla Chori. — Men asirda
boʻlganman.




Jim qolishdi. Ahmad bir choynak choy keltirib, tag'in
nari ketdi. Ibodullo Maxsum tizzalab o`tirib, qozon tarafga
ovoz berdi:

— Ovqatingni opkelmaysanmi, Shodiqul!..

— Shoshirmang, Maxsum buva, yov kelgani yoʻq-ku!..—
deya asabiylashdi oshpaz. — Mana, Murodboydan ulugʻroq, odamlar ham navbat kutib turibdi.

Ibodullo Maxsum oshpaz bilan bahslashib oʻtirmadi.

— Bu Shodiqul deganimiz asli sarkash odamning bolasi,—
dedi u Gʻaybarovga qarab. — Otasi shunday edi, birovga biror
og'iz shirin soʻz aytib qoʻysa, uch kun qorni ogʻrib yotardi...

— Meni pashist urgan... — dedi Murod amaki toʻsatdan.

— Qoʻying, Murodboy, pashistning enasi oʻlsin! — dedi
Ibodullo Maxsum. — Shu pashistdan gapirmang.

— Uu... urgan...— deb takrorladi Murod amaki.
— Shu gap hech esidan chiqmaydi, — dedi Ibodullo
Maxsum. — Ilgari Manzar polvon ham urgan, muniyam

esidan chiqarmaydi. Qizig'ar nemis chapidan oʻtib, miltiqning
qo`ndog'i bilan tushirgan, endi Murodboy bechora chap
tomondan odam oʻtsa qoʻrqadi...

— Otdim, otdim, otdim!.. — deb suyinib gapirdi Murod
amaki. — Dalada oʻtirgan... kke... ketidan otdim... qqochdi!..

— Otgani rost, — dedi Ibodullo Maxsum. — Pashist
deganingiz juda bemalol oʻtirgan. Oy chiqib turgan boʻlsa kerak,
boʻlmasa, Murodboy uning qayeridan otganini koʻrmas edi.

G'aybarov telbaga qaradi. Uning uzun va siyrak kipriklarini, barcha aqli ko“toh, odamlarniki singari bejoroq boqadigan koʻzlarini koʻrib, tanida qandaydir ojizlik sezdi. Yuragi
siqildi. U Murod amakini oʻsha oydin, biyday keng dalada
tasavvur etmoqchi boʻldi, lekin eplay olmadi...

Murod amakini hatto xayolda ham G`arbdagi uzoq bir
dalaga, dala uzra kezayotgan oy yogʻdusi ostiga, nemislarga,




aytaylik, Remarkning kitoblarida tasvir etilmish dalada
yonma-yon oʻtirib olib, bir-biriga gap sotadigan nemislarga
qoʻshib boʻlmasdi. Goʻyo u azal-abad Galatepaning xasmi,
goʻyoki ming yillardan beri shu yerda yashab keladi, egnidagi
yamoq bosgan shineli ham ming yillik, ming yildirki, Galatepaning bola-baqrasi bu eski shinel barlariga osilib, qumloq
koʻchada sirpanadi. U Galatepaning yuragiga eski og`riq
singari oʻrnashib qolgan ogʻriq singari azobli, har kimsaning
vujudida yashaydi!..

Murod amaki bolalardan qoʻrqadi. Ular yaqiniga kelsa
bas, lo“killagancha qochib qoladi. Uning qochgani bolalarga nash'a qiladi, atrofga qiyqiriq sochib, battar quvlashadi,
tosh otishadi, Murod amaki yamoq shinelining etagiga osilgan
bolalarni sudrab, jim, tishini tishiga bosib qochadi...
Toshpoʻlat, oyoqlariga sariq boshmoqchalar ilgan bola,
tengqurlariga qoʻshilib, qichqirib, uning ortidan chopadi,
tosh otadi— daraxt shoxiga qoʻngan chumchuqni ko'zlaganda moʻljallab otadi... Murod amaki, oyogʻi shinelning
etaklariga oʻralashib, yo`lning oʻrtasiga yiqilib tushadi.
Hamma tirqirab qochadi. Toshpoʻlat oyoqlariga sariq
boshmoqchalar ilgan bola, atrofga gʻolibona qaraydi, lekin
hech kim uning quvonchini sezmaydi. Katta, kimsasiz yoʻlda
birgina u va Murod amaki qoladi. Toshpoʻlat qoʻrqa-pisa
uning yoniga boradi, egilib qarab, peshonasidan sizib
oqayotgan qonni koʻradi, qoʻrqadi, qochmoqchi boʻladi,
lekin ketolmaydi... Shunda Murod amaki koʻzlarini ochadi,
shunda Toshpoʻlat birinchi bor bu ko`zlarning serkiprik
ekanini payqaydi. Murod amaki esa, go'yo hech narsa
boʻlmaganday sekingina soʻzlanadi:

— Pashist urdi, Mmanzar u-urdi... Hamma uradi...

Ovozida na oʻkinch, na alam.




Yuzida ogʻriqdan nishon ham yoʻq.

Go`yoki shu yoʻl ustida u ming yillardan beri boshi
yorilib, changga belanib yotganday.

Toshpoʻlat, sariq boshmoqchali bola, uning yoniga oʻtirib
yigʻladi. Nega yig'layotganini oʻzi ham tushunmaydi. Murod
amaki hayron boʻladi, hatto kuladi, keyin so'raydi:

— Nnega?..

Toshpoʻlat, sariq boshmoqchali bola, unga bir ogʻiz iliq
soʻz aytmoqchi boʻladi, lekin yig`i tag'in tomogʻini boʻgʻadi,
aytolmaydi, battar hoʻngraydi.

Murod amaki yuzining qonini kir shinelining etagiga artib,
oʻrnidan turadi, lekin ketolmaydi, hoʻ`ng-ho`ng yig'layotgan
bolani qanday ovutishni bilmay tang qoladi.

It boʻlib huradi.

Buzoq boʻlib ma'raydi.

Xo`roz boʻlib qichqiradi.

O`yinga tushadi, qoʻllarini yoyib, shox tashlab, qiyqirib!..

...eslaging kelmaydi, yurakda tugun qoladi.

Bir hafta oʻtib, yana o'sha bolalar, yana oʻsha Ко"спаda, lo“killab oʻtayotgan Murod amakiga hujum qiladilar.
Usmoncha, baqaloqqina bolakay, uning etagiga osilib oladi,
bolalar uning sirgʻ“anib ketayotganini koʻrib zavq bilan
qichqirishadi: «Chu! Chu-u, jonivor!..»

Murod amaki chopadi. Usmoncha uning ortidan sirg'anib
borarkan, qayoqdandir bir tosh uchib kelib, boshiga tegadi,
u dodlagancha shinelning etaklarini qo`yib yuboradi, ag'anab
yotgan qo`yi, boshiga bodrab chiqqan g`urrani silab turib,
qoʻlining changini qoqayotgan bolani — sariq boshmoqcha
kiygan Toshpoʻ`latni koʻradi.

Soʻng Usmonchaning otasi, Otaboy tegirmonchi, semiz va
bo`ydor odam Raim oqsoqolga arz qilib keladi. Raim oqsoqol
dargʻazab boʻladi, oʻgʻlini so“kadi, keyin alamzada Otaboydan




so'raydi: «Murod bechorani himoya qilmoqchi
boʻlganmikan?..» Otaboy bosh chayqaydi: «Yoʻq, oqsoqol,
kuni kecha xuddi oʻzginasi u bechoraning qansharini yorgan
ekan!..»

Raim oqsoqol oʻgʻlini tushunolmaydi.

Oʻgʻil ham oʻzini tushunolmaydi.

Ko`ngilda tugun qoladi. Hech narsa esdan chiqmaydi.
Begona joylarda, begona odamlar orasida birdan lop etib
yodga tushadi, dil jizillab achishadi, negadir Murod amakini
koʻrging, bag'ringga bosging keladi. Bagʻringga bossang u
seryamoq, tuproq va nam yutaverib naq taxtaday qotgan
shinelini yuzlaringga bossang, yigʻlab tazarru qilsang!..

Tovoqda shoʻrva keltirishdi. Oshpaz Shodiqul bitta qoshiq
solib yuborgan ekan, Ibodullo Maxsum, Gʻaybarov, Murod
amaki, uchovlon bir qoshiqni aylantirib shoʻrva ichdilar.
Murod amaki oʻzini xotirjam tutdi, qoshiqni uzoq ushlamasdan, qizg“anmay tamaddi qildi.

G'aybarov boshqalar ularga qarayotganini sezdi, lekin
parvo qilmadi. Koʻnglida shirin bir miskinlik tuydi, soʻng
shubhalandi:

...Maxsum bilan mening bu ishim oʻzgalarga namoyish
emasmi?..

Yo`q, Ibodullo Maxsum ham xotirjam edi. Gʻaybarov
unda biror g'irromlik sezmadi. Oʻzidan ham irganish (орmadi: Maxsum ham, Murod amaki ham unga tugʻishgandek
yaqin edi. Go`yoki ular uchovi bir tan, bir tanda uch odam
boʻlib yashayapti, xolos.

— Murodboy bilan biz ham gʻanimat boʻlib qoldik,
Toshpoʻlatboy, — dedi Ibodullo Maxsum. — Men shuni
koʻp oʻylayman, Toshpoʻlatboy, agar men ketsam, bu dunyo
huvillab qoladiganday...




— Rahmatli Raim oqsoqol ham shunday deb oʻylardi,—
deb gap qoʻshdi mulla Chori.

— Siz ham shuni o`ylaysiz, mulla, lekin aqlingiz bovar
qilmaydi.

Mulla Chori Maxsumning gapini eshitmaganga oldi.

— Odamgarchilikdan chiqib ketyapmiz, — dedi u. —
Birov to`“y-ma'rakaga qatnamay qo`ydi. Siz ta'ziyaga
kelolmaganlardan o`pkalab yurmang, Toshpoʻlatboy. Ilgarigi
ittifoqlik yoʻqolgan.

— Siz yomon qariyapsiz, mulla, — dedi Ibodullo Maxsum. — Odam yomon qarisa, koʻziga hamma narsa mana
shunday koʻrinaveradi.

— Siz ham mundoq bir odam zotiga ishoning, ko`ʻnglingizni ochibroq yuring. Axir bunaqada dimiqib ketasiz-ku!

— Bari bir, — dedi mulla Chori. — Eski gap-gashtaklar
endi yoʻq. Qaytaga, manavi Murod tuzukroq, toʻy-ta'ziyaga
kanda qilmay keladi.

— Murodboyning yoʻ`rig“i boshqa, — dedi Ibodullo
Maxsum. — Murodboy elning odami.

Murod amaki o`zining otini eshitib, tovoqdan bosh ko'tardi:

— Choʻnqaymish ketaman...

— Ilgari oʻqday uchib yurardi, — dedi Tbodullo Maxsum. —
Cho`nqaymishga avvallari yoʻrg'a ot qalori borib kelardi.

— Mmeni Mmanzar urgan... — dedi Murod amaki yana.

— Avval Manzarni kamroq aytardi, endi qarib, tilidan
qoʻymaydigan boʻlib qoldi, — dedi Tbodullo Maxsum.—
Rahmatli oqsoqol buni yaxshi ko`rardi. Sal gapga chivinlab
ketardi-ku, lekin Murodboyning hamma soʻkishiga
chidardi. Bechora buyam qaridi. Siz ayting, mulla, agar
Murodboy jannatga tushsa, xudo ahlini qaytib beradimi?

— Bilmadim, — deb dudmal javob qildi mulla Chori. —
O`zi olgan narsa balki, qaytib bersa ham ajab emas.




— Muning aqlini pashist olgan, — dedi Ibodullo
Maxsum. — Agar xudo adolat qilaman desa, Murodboyning
aqlini qachonlari qaytarishi kerak edi.

— Qaytaradi, Maxsum buva, — dedi G“aybarov. — Choʻnqaymishga ketaman, deydi, u yerda nima qiladi?

— Murodboyga qaytarmasa, yana kimga qaytaradi, —
dedi Ibodullo Maxsum. — Muning zarra gunohi boʻlmasa,
yurgan yerida aziyat ko`radi, kulgiyam shuning boshida, ermak
ham. Ma'rakada Shodiqulga oʻxshagan chetga suradi. Agar
tol-polning tagida uxlab qolsa, qizig“ar so“'nayam shu bechorani chaqadi. Siz munga sholchani quruqroq joyga toʻshab
bering, Toshpoʻlatboy.

— U yoqda tutingan akasi bor, Toshpoʻlatboy. Uyam
munga oʻxshagan moʻminroq odam. Rahmatli Norboy
devonayam bunga tutingan uka edi. Norboy oʻlganda
koʻmgani Cho`nqaymishdan bu yerga opkelishdi. Ularning
ham oʻziga yarasha goʻristoni bor, mullasi bor, lekin bular
Norboy devona oʻzimizniki, deb turib olishdi. Mana, mulla
Chorining oʻzi borib janoza oʻqigan.

— Meni qoʻyishmadi, — dedi mulla. — Men el qatori
ta'ziyamga boruvdim, janozaga oʻting, deyishdi.

— Keyin, tobut koʻtarilgan mahali, Galatepaga, deb
buyurgan kim?

— Galatepaning mozoristoni ulugʻ“ mozoriston, — dedi
mulla Chori. — Necha yuz yillardan beri bor. Ne-ne odamlar
koʻmilganki, ahling shoshadi!

— Oriyat deb, tobut talashasizmi, mulla? — deb soʻradi
Ibodullo Maxsum.

— Axir... oʻzimizning oʻlikni qanday qilib begona joyda
qoldiramiz?

— Tirigi xor-u, oʻligi azizmi?.. Hali koʻrasiz, biror kor-hol
boʻlsa, Choʻ'nqaymishning odami Murodboyni yashirib koʻmadi!..

— Koʻ`mib koʻrsin!..




— Siz oʻzingizni merovlikka solmang, Chori, — dedi
Ibodullo Maxsum: —Siz ularning oriyatidan yumalab kulgandirsiz!..

— Sizga xudo bas kelsin, Maxsum, — deya mulla Chori
iljaygan koʻyi, oʻrnidan turdi. — Men endi boray...

— Boring, mulla.

Mulla Chori maydaqadam yurib, narigi qoʻrga borib
qoʻshildi. Uni to`rga o'tqazishdi. Mulla boshqalar bilan bosh
irgʻab salomlashgan bo`ldi, soʻng boshini quyi egib, Soat
sayisning siniq ovoziga quloq tutdi.

— Aqlli odam, zang'ar, — dedi Ibodullo Maxsum. —
Sayisdan kulmaslik uchun bu yerda oʻtirib edi. Meni yomon
koʻradi.

— Oʻzingiz ham bekor koyindingiz, Maxsum buva, —
dedi G“aybarov.

— Qaridim, Toshpoʻlatboy, tilni tiyib turishim qiyin.—
Avvallari munday emasdim, endi qarasam, haqqim
ketadiganday. Rost gapdan hatto mullayam qo'rqadi. Yuziga
ayting, qani, birovi, gʻing deb koʻrsin!.. Bularning hamma
jim-u amali zo'raki, Toshpoʻlatboy, asli siz oʻzingiz kelib
imomlik qilsangiz boʻlardi.

— Boʻlmaydi, Maxsum buva.

— Xo'p deng, Toshpoʻlatboy, — dedi Ibodullo Maxsum
xiyol ranjib.

— Endi, imomlik qil, deb har kimga ham yalinayotganimiz
yoʻq-ku!

— Menikiyam qalbaki boʻladi-da, Maxsum buva, dedi
Gʻaybarov. Yaxshisi, siz imom izlaguncha, Murod amakidan
xabardor boʻlib turing. Men imom boʻlmasam ham, bir yoʻlimni topib ketarman.

— Bu ogʻir yumush-da, Toshpoʻ“latboy, — dedi Tbodullo
Maxsum. — Mening badfikrligim bilmagan odamga yoqmas,




lekin ochigʻini aytsam chidab turishim qiyin. Shunday, Toshpoʻlatboy, yaratgan egam hech kimsani esdan ayirmasa-yu,
u bir burda nonini oʻzi topib yesa. Shu bir burda nonni
haqiqatga yoʻysa boʻladi, negaki, uni deb odamzod riyozat
chekadi. E, qoʻying, oʻgʻlim, muni o'zingiz ham bilasiz...

U aytmoqchi boʻldiki, riyozat chekkan kimsaga 0"72аlarning iztirobi, barcha iqror va tazarrular, oʻzgalarning
hamdardligi — hammasi bekor.

Harakat, qo`llarning harakati, oyoqlarning harakati —
haqiqat.

Tanda uygʻongan ogʻriq — haqiqat.

Qilmishlar — haqiqat.

Odamzodning bu yorugʻ dunyoga koʻz ochib, toki undan
koʻz yumgunga qadar boʻlgan hayoti — haqiqat.

Aytmoqchi bo`ldiki, faqatgina shular amal, faqat shularning rost ekaniga ishonsa boʻladi!..

G'aybarov Murod amakining ortidan chiqdi. Ikkovlon u
bolalikda oyoqlariga sariq boshmoqcha ilib chopgan so“qmoqdan yurishdi. Nariroqqa borib soʻqmoq ikkiga boʻlindi: biri
pastda qoldi, biri tepaga oʻrladi. Tepaga ketgan qir oshib
katta yoʻlga borib tushardi. Katta yoʻlning ikki tarafi ham
tikanzor — karrak, yantoq, qushqoʻnmas.

Murod amaki birdan gandiraklab ketdi, soʻqmoqdan chiqdi, tikanzorga oraladi. Oyoqlari tikanga toʻldi. Uning qahri
keldi, tikanlarni qasdma-qasd, achchiqma-achchiq toptay
boshladi. Yalangoyoq!

G'aybarov buni ko`rmaslik uchun koʻzlarini yumib oldi.

Murod amaki charchadi. Shinelining yengi bilan koʻzlarini artdi. Yana tuproq yoʻlga qadam qoʻydi, xor-u xas tirnagan oyoqlari tag'in changga belandi. U bir zum qaqqayib
turdi-da, Choʻnqaymish tarafga qarab chopdi.




G'aybarov uning ortidan ergashdi. Nihoyat, Murod amakiga yetib, yengidan ushlab toʻxtatdi. Murod amaki ilkis
oʻgirildi, koʻzlarida qoʻrquv koʻrindi.

— Sizni yaxshi koʻraman, amaki, — dedi G“aybarov.

— Rais yaxshi, — dedi Murod amaki. — U oʻlmagan.

— Yoʻq, amaki...— deb xomush bosh chayqadi G'aybarov.

— Rais oʻlmagan... Sen uning oʻgʻlisan-ku!

G'aybarov hayratlandi: Murod amaki soppa-sogʻday
tiyrak, osuda boqib turardi. Birdan entikib Murod amakini
mahkam quchoqladi, tarashaday qotgan shineliga yuzini
burkadi.

— Yana ayting, amaki, — dedi yuragi toʻlib.

— Sen Toshpoʻlatsan, — dedi Murod amaki. — Raim
raisning oʻg`lisan, seni tanidim...

Gʻaybarovning dili larzaga kelganday boʻldi. Choʻntagini
kavlab, boya ukasi Ahmad bergan qogʻozni oldi. Murod
amakiga qaradi, qaradi-yu qogʻozni qaytib choʻntagiga
soldi. Goʻyo vasiyatnomadagi gaplarni hozirgina, qarshisida
turgan mana shu telba odamning ogʻzidan eshitganday edi...

— Yana bir marta ayting, amaki!..

Murod amaki boshqa gapirmadi, eski holiga qaytdi, bir
zum angrayib, ogʻzi xiyol ochildi, issiqda, do'zaxday yonib
yotgan tuproq yo`lda oʻzini tutib turishganiga hayron boʻlgandek, peshonasi tirishdi, so`ng nenidir esladi chogʻi, yuziga
kulgi yoyildi:

— Bissoʻm ber!..

G'aybarov mungli iljaydi, choʻntagidan bir soʻmlik chiqardi.

— Sizni yaxshi koʻraman, amaki, — deb takrorladi u.—
Rost aytasiz, otamning oʻlmagani rost, axir biz tirikmiz-ku!..

— Charchadim, Toshpo'lat.




— Men ham charchadim, amaki, hech balo qilganim
yoʻq, lekin itday charchadim.

— Men itdan qoʻrqmayman, — dedi Murod amaki.

U shinelining barini koʻtarib, burnini artdi, keyin yana
Cho`nqaymish tarafga yoʻrtib ketdi. Yoʻl o`rlov, Murod amaki
keksa edi, endi u avvalgiday uchib yurolmasdi.

Atrofga hazin bir sukunat choʻkdi. G“aybarov og'ir xo'ʻrsindi, so`ng yana bir marta zoʻr berdi-yu, tepada tik porlagan quyoshni, bu quyosh tagida jizg'anak boʻlib yotgan
yoʻl bo`ylab yoʻrtib borayotgan Murod amakini va uning
ortidan gʻamgin kuzatib turgan umidlari barq urgan yosh
yigitni — oʻzini, shu holicha koʻngliga parchinlab tashladi.

Og'riq barobar koʻnglida forig'langan bir muhabbat tuydi...

—ф ке эси-фе———



Adabiy-badiiy nashr
Murod Muhammad Doʻst

GALATEPAGA QAYTISH
YOXUD

saodatmand Gʻaybarov rivoyati

Muharrir Abror Qilichev
Badiiy muharrir Akrom Bahromov
Texnik muharrir Tatyana Smirnova
Musahhih Fotima Ortiqova
Kompyuterda sahifalovchi Umida Valijonova

IB No 4829

Bosishga 22.06.09 da ruxsat etildi. Bichimi 70x108!/,
Tayms garniturasi. Ofset bosma 10,50 shartli bosma toboq.
12,0 nashr tobogʻi. Adadi 2000 nusxa. 532—2009 raqamli shartnoma.

228 raqamli buyurtma. Bahosi shartnoma asosida.

Oʻzbekiston Matbuot va axborot agentligining
Gʻafur G'ulom nomidagi nashriyot-matbaa ijodiy uyi.
100128. Toshkent, Shayxontohur koʻchasi, 86.

Bizning internet manzilimiz: www.iptdgulom.uz
E-mail: fop-iptd€rambler.ru



Muhammad Doʻst, Murod.

Galatepaga qaytish yoxud saodatmand G'aybarov rivoyati/ Murod
Muhammad Doʻst. — T.: Gʻafur G'ulom nomidagi nashriyot-matbaa
ijodiy uyi, 2009. — 240 b.

«Galatepaga qaytish» — yozuvchi Murod Muhammad Do'stning dastlabki
yirik asari. Unda oʻtgan asrning 80-yillari haqida, behalovat, beorom
zamondoshlarimiz — o`zbek ziyolilarining hayoti to`g'risida, muhabbat va
imon, haq va haqiqat yoʻlidagi iztirobli, gohida chigal izlanishlar, ana shu
izlanishlar sabab inson qalbida kechadigan turfa ruhiy kechinmalar xususida
o`ziga xos ohang va rang bilan hikoya qilinadi.

ВВК 84 (5 О")6


