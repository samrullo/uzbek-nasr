Абдумутал АБДУЛЛАЕВ

Р

Қисса

Алишер Навоий номидаги Ўзбекистон
Миллий кутубхонаси нашриёти
Тошкент — 2007



84 (БУ)
А15

Абдуллаев, Абдумутал.

Дард; (Қисса) А.Абдуллаев. —Т.: Алишер
Навоий номидаги Ўзбекистон Миллий
кутубхонаси нашриёти, 2007. — 176 б.: порт.

ББК 84 (5У)Б

Инсон боласи борки, вояга етиб, бир илоҳий дардга мубтало бўлади.
Бу "дард" юракларни ўртайди, туйғуларни жунбушга келтиради, кишини
изтироблар уммонида синовдан ўтказиб, дилларга чексиз фараҳ ва ҳузур
бахш этади. Қалбимизда у яшар экан ҳаётимиз маъно-мазмунга тўлади.

Муҳтарам китобхон, қўлингиздаги асар — муҳаббат қиссаси. Унда
қаламга олинган воқеалар, севги туфайли қаҳрамонлар бошига тушган
қувончу ташвишлар Сизга ҳам бегона эмаслигига "Дард"ни ўқиб ишонч
ҳосил қиласиз, деган умиддамиз.

15ВМ 978 —9943—06—055—5

Ке 498 — 2007

Алишер Навоий номидаги Ўзбекистон
Миллий кутубхонаси

ОФ Алишер Навоий номидаги Ўзбекистон
Миллий кутубхонаси нашриёти, 2007 й.



Дард

Биринчи қисм

1

Неъмат Солиевичнинг кайфияти анчадан буён ҳозиргидай
кўтарилмаган эди.

Кечки таомдан сўнг, дастурхонга дуо қилгач, у одатдагидай
хонасига шошилди. Шу пайт беш ёшли набираси даҳлиздан
меҳмонхонага югуриб кирди.

— Опоқдада, қаранг, чиройлиманми — деди у устидаги либосига
ўзиям маҳлиё бўлиб.

Профессор фарзандларига қаттиққўллик қилса-да, шу кенжа
набираси раъйига ҳеч қарши боролмасди. Юзи оппоқ, гапга чечан,
серғайрат қизалоқ оиланинг булбулигўёси ҳисобланарди.

— Ўҳ-ҳў, сарполар муборак; — Неъмат Солиевич астойдил
севинди, дум-думалоқ, кўзлари чарос қизчани бағрига чорлади. Аммо,
Назима нозланиб, жойидан қимирламади. Жажжи лабини буриб,
кўз қири билан хонтахта тўрида ўтирган "бош дирижёри" — катта
бувисига қаради. Унинг ишорасига кўра мусиқа янгради, Нюзима
худди раққосалардай буралиб-буралиб ўйнай бошлади. Боланинг
нозик хатти-ҳаракатлари, мусиқа оҳангига мос тебранишлари, яна
қўшиқни лабида пичирлаб такрорлаши опоқдадасини лол қолдирди.

— Баракалла, она қизим. Боғча опангга ҳам раҳмат, — деди
набирасини қўлидан тутиб. Нозима яна бийрон тиллари билан
бидирлай кетди.

— Бу, менинг ўртача ясанганим. Наврўз байрамида янаям зўр
кийинаман.

— Э-ҳа) Дарвоқе, тез орада баҳор байрами – я.. — Неъмат
Салиевич шундай қутлуғ айёмни хотирасидан чиқараёзғанига
афсусланди. Дилида оилавий сайлга чиқишни мўлжаллаб, хотини
Ўктамхонга юзланди. Унинг нимадир демоқчилигини сезган онахон
сергакланди. Аммо дилдаги ният тилга кўчмай, қўл телефони
жиринглади. Профессор кафтдай аппарат қопқоғини очиб, қулоғига
яқинлаштирди.

— Эшитамант

Ўктамхон Нозимага "телевизор овозини паслат" дегандай кўз
ташлади. Зийрак бола бу ишорани англаб, "ойнаижаҳон" томон чопди.

Неъмат Солиевич телефондаги одамга дағдаға қила кетди.

— Сизга юз марта тушунтирганман. Мени беморнинг мансаби



ёки ижтимоий мавқеи қизиқтирмайди. Муҳими умумий ҳолатини
айтсангиз, бас, қайси бўлимда, ички касалликлардами, клиникадами...
Муолажа қилдингизларми) Нафи бўлмадими.. Жуда қизиқ-ку...
Яхши, ҳозир етиб бораман.

..Бемор шаҳардаги энг катта қўшма корхона бошлиғи Ботир
Аҳмедович экан. Профессор ҳозир шунақа йирик фабрика
борлигини билса ҳам, у ерда қандай маҳсулот ишлаб чиқарилади,
раҳбари ким, қизиқмаган экан. Маълум бўлишича, 45 ёшлардаги
дуркунгина йигитнинг клиникага ётқизилганига бир ҳафтадан
ошибди. Шу вақт мобайнида аниқ ташҳис қўйилмабди. Энг ёмони,
шифохонага ўз оёғи билан юриб келган бемор, икки кундирки,
тўшакка михланиб қолибди. Иштаҳаси йўқ, чеҳраси нурсиз, кўзлари
маъюс. Кундан-кунга сўлиб боряпти.

Неъмат Солиевич касалнинг кайфиятини кўтаришга уринди.

— Алшомишдай йигит экансиз, асли сизга кўз тегибди, шекилли,
— деди у ҳазиллашиб.

Ботир Аҳмедович базўр жилмайди. У донғи кетган олим
қаршисида чўзилиб ётганидан хижолат чекаётганди.

—– Қаерингиз оғрияпти, деб сўрамайман, — деди профессор унинг
билагини ушлаб, томир уришини эшитаркан. — Барибир ўзингиз
ҳам нима безовта қилаётганини билмайсиз.

У тўғри гапирди. Чиндан ҳам бемор ўзининг ҳозирги ҳолатига
ҳайрон эди. Бирон жойи оғримайди, боши айланмайди, оёғи
қалтирамайди, фикри чалғимайди. Аммо... Ўша аммо нелигини
билолмай боши қотган. Гўёки юрагини тун каби зулмат қоплаган,
сира ёришмайди. Гоҳида шу даражага борарди-ки, ўша заҳм еган
жойини омбур билан суғуриб ташласа. Жуда қизиқ, руҳий
хотиржамлик етишмаса, кўнгил ҳира тортса, худди ичингни каламуш
кемираётгандай юрак-бағринг эзилиб кетаркан.

— Ишда ишкаллик йўқдир, — докторнинг бу саволи шунчаки
беморни чалғитиш, хаёлини бўлиш илинжидаги мусоҳаба эди.

— Шукр, корхонамиз яхши, — деди бемор кўзларини ярим очиб.

— Оилавий шароит-чи

— Шикоят йўқ. Турмуш ўртоғим ҳам анчадан буён бетоб, ўғлим
мактабда... Умуман, оиламиз унча катта эмас.

Энди Неъмат Солиевич касаллик варақасини синчиклаб ўқий
бошлади. Қон ташҳиси яхши, босими бироз паст. Лекин қўрқинчли
эмас, Ўпка, жигар, буйрак фаолиятида деярли ўзгариш йўқ.
Электрокардиограмма таҳлили ўртача. Тўғри, юрақда бироз шовқин
бор, бироқ, бу, ўткинчи ҳолат. Эҳтимол бирон нарсадан қўрққан




ёки ваҳимага тушганмикин) Ёки... Нима ёки Наҳотки руҳий
зўриқиш симптомлари сезиляпти. Йўқ, бу, мумкин эмас. Асаб қаттиқ
чарчаганида ҳамма аъзо фаолияти меъёридан четга чиқади. Бу ерда
бошқа гап бор. Бу сабаб беморга маълум, лекин, кўнглини очишни
истамаяпти.

— Биласизми, сиз мутлақо соғсиз1

Ботир Аҳмедович яна кўзини зўрға очди.

— Агар соғлигим шундай кечса, касаллигимни тасаввур
этолмаяпман...

Проафессорнинг оппоқ, бўлимли юзига табассум ёйилди.

– Мана бу бошқача гап. Ҳазилга мойиллик хасталикни енгишга
ҳаракат белгиси... Хуллас, фикримни ҳозир очиқ айтмайман.
Аниқроғи, миямда икки-уч хил ташҳис туғилди. Яна бир-икки кундан
кейин қўшимча кузатувларим асосида муолажага киришамиз.
Унгача, вужудни тетиклаштирувчи дори-дармонлар қабул қиласиз.
Муҳими, аввало Худо, қолаверса, менга ишонаверинг1

2

Халқаро симпозиум иштирокчиларига пойтахтдаги "Дедоман"
меҳмонхонасидан жой ажратилибди.

Чет элликлар билан ҳамкорликда қурилган бу кошона чинакам
қасрнинг ўзи эди. Ойнаванд эшик ёнидаги соқчиларни ҳисобга
олмаса, шундай маҳобатли бино наҳотки махсус қўриқчиларга эга
эмас, деб ўйлаш мумкин. Биринчи навбатда швед таомхонаси,
биллур қандилли кенг ресторан, фойеда мусиқа бурчаги, бошқа
хизмат бўлмалари дарҳол эътиборингизни тортади. Дид билан
безатилган лифт меҳмонларга мунтазир. Ичкарига оёқ босиб,
тугмачага қўл чўзсангиз, бир зумда юқори қаватларга олиб чиқиб
қўяди.

Ботир учун ажратилган жой икки хонадан иборат экан. Эшиқдан
кираверишда ювиниш бўлмаси, кийим — кечак солинадиган ёғоч
жавон, дам олиш ва меҳмон кутиш хоналари... Айниқса, оҳорланган
чойшабли кенг ўрин унга маъқул тушди.

Неча кунки мириқиб ухлаганини билмайди. Бир томони, ярим
йиллик ҳисоботларига тайёргарлик, иккинчидан, хотини Олиянинг
ҳеч соғайиб кетолмаётганлиги... Ёлғиз ўғли Қодирга ҳам қарайдиган
одам йўқ. Яхшиямки, бола бечора дадил, ўзини ўзи эплайди.

Ботир илиқ сувда роҳатланиб ювинди. Чойшабга ўралиб, ўзини
ўринга ташлади... Бир пайт эшик чертилганидан чўчиб уйғонди.
Эгнига спорт костюмини кийиб, калитни буради. Ташқарида...




сочлари елкасига тушган, қади-қомати келишган, хушрўйгина мовий
кўз аёл кулимсираб турарди. У хона соҳибига қараб, ҳайратланди.

— Кечирасиз, мен дугонамни излаб келгандим, адашибман,
шекилли...

Ботир ҳам беихтиёр каловланиб қолди. У умри бино бўлиб бундай
Соҳибжамолни кўрмаганди.

— Чиндан ҳам қаватини унутганга ўхшайсиз, — деди у бошқа
ақллироқ гап тополмай. Аммо, нотаниш гўзал қўлидаги қоғозга қараб,
айнан шу хона ёзилганлигини билдирди. Ана шундагина йигит
дарров эсини йиғиб, чеҳраси ой каби тиниқ паривашни ичкарига
таклиф қилди.

– Марҳамат, бироз дам олинг. Кейин ўша йўқолган дугонангизни
биргаликда излаймиз. Ахир, сўраб-сўраб Маккани топибди, деганлар.

Аёл уялиб, икки қадам ортга чекинди.

— Йўғ-е, бемаҳалда... Яхшиси мен қайта қолай. Безовта қилганим
учун узр.

— Нималар деяпсиз, аксинча сизга ёрдам беролмаётганимдан
таассуфдаман. Ҳа, айтмоқчи, дугонангизнинг исми-шарифини
айтинг, мен ҳозир пастга қўнғироқ қиламан.

— Қандай бўларкин 7... Биласизми, у чет тили ўқитувчилари учун
уюштирилган танловда қатнатаётганди. Асли Фарғонадан, исми
Маҳлиё, фамилияси Муродова. Биз у билан институтда бирга
ўқиганмиз. Жуда ажойиб қиз...

Ботир кечки таом пайтида узун столни тўлдириб
овқатланишаётган йигит-қизларга кўзи тушганди. Улар чиндан ҳам
инглиз, немис тилларида суҳбатлашишарди. Ўртада семиз, қора
кўзойнак таққан ажнабий ҳам бор эди. Демак, танлов ташкилотчиси
ўша.

– Қани, йўлакда турмайлик. Мен ҳозир дугонангизни топиб
бераман.

Аёлнинг юзи ёришди.

—Ростданми, қандай яхши. Мен уни кўрмаганимга беш-олти йил
бўлди. Анча ўзгариб кетгандир. Доим телефонда сўрашиб
тинчлигимизни биламиз-у, аммо юзма-юз учрашишга ҳеч имкон
тополмаймиз.

Mexmon topting, йўлакдаги креслога амонатгина ўтирди.

Ботир стол устидаги "фанта"ни очиб, фужерга қуйиб узатди.
Сўнг сўраб қўйди.

— Эҳтимол, танни қиздирадиганидан ичарсиз7 Айтмоқчи,
танишиб олайлик. Менинг исмим Ботир, сизники-чи



Аёлнинг юзлари дув қизарди. Уялиб нигоҳини пастга туширди.

— Баҳор, — деди оҳистагина.

— Кечирасиз, янглиш эшитмадимми, — телефон дастагини
қулоғидан узоқлаштириб қайта сўради йигит.

— Адашмадингиз, исмим Баҳор.

— Бир гап айтаймиз — Ботир бутун эътиборини қаршисидаги
сулувга қаратди. — Исмингиз жисмингизга мос экан, Сиз
кирдингиз-у, хона ичини кўклам ҳавоси эгаллагандай туюлди. Ҳатто,
ишонасизми, вужудимда ғайрат уйғонди. Ҳолбуки, ўн дақиқа илгари
бошимни ёстиқдан кўтариш катта муаммо эди.

Баҳор йигитга ташаккур билдирди.

— Илтифотингиз учун раҳмат, тилингиз бийронга ўхшайди.
Лекин, мақтовни бироз ошириб юбормадингизми"

—– Очиғи, чиройли қизлар ёнида тилимнинг тугуни ечилишини
ўзим ҳам сезаман. Ҳатто, баъзан хушомад қилишгача бораман.
Лекин, бугун айни рост сўзладим. Ахир, гўзаллик қаршисида даҳолар
ҳам лол қолганлар-ку.

Боядан буён ийманиб, тезроқ ташқарига чиқишни кўзлаган Баҳор
ёқимтой йигит билан беихтиёр баҳсга киришганини англамай қолди.

— Билишимча, ҳамма ҳамд-сано, бағишлов "рост айтяпман", деган
ибора билан бошланади, шекилли. Чунки ҳар қандай гап эгаси ҳам
ўз фикрига шубҳа туғилмасин, деб хавотирланса керак-да.

Ботир қизнинг осонгина чақиладиган ёнғоқ эмаслигини
фаҳмлади, заковатига қойил қолди. Кулимсираб, телефон рақамини
теришга киришди. "Мен ҳозир..." дея ниҳоят нариги тарафдан жавоб
эшитилди.

— Кечирасиз, Маҳлиё Муродова қайси хонада жойлашганлигини
билмоқчи эдик.

Кутилмаганда Ботир телефон дастагини Баҳорга узатди.

— Вой, Маҳлиёмиё

Даста "ичидаги" қизнинг ингичка товуши эшитилиб турарди.

— Сизга вотўғри маълумот берганлигимиз учун меҳмонхона
маъмурияти томонидан узр сўраймиз. Дугонангиз қайси хонада
эканлигини бироздан сўнг аниқ айтамиз. Бизни маъзур тутасиз.

Қиз телефон дастагини жойига қўяркан, деди:

– Сизни ҳам безовта қилдим, узр. Яхшиси, мен ташқарида кутиб
тураман. — У шундай деб, ихчамгина сумкасини нозик билагига
илди.

Ботир икки қўлини кўксига қўйиб, меҳмонни тинчлантирди.

— Агар йўлакка чиқсангиз, мен яна бир бор сизни йўқлашимга



тўғри келади. Модомики, шу ерга қўнғироқ бўлар экан, ҳечқиси
йўқ. Бирга кутамиз, баҳонада дилбар аёлнинг малоҳатли дугонасини
ҳам кўриш бахтига муяссар бўламиз экан...

Баҳор девордаги натюрморт ва расмларни кузатаркан, ўзигаўзи гапиргандай "Маҳлиё курсимизда энг жозибали қиз эди", деб
қўйди.

Ботир бу лутфни шунчаки камтарликка йўйди. Унинг назарида
қаршисидаги гул юзли хонимдан-да муниса, назокатли аёл йўқдай
эди.

— Ҳозир адашдингиз, — деди у Баҳорга ер остидан мўралаб, —
назаримда, гўзаллар ўз устунлигини билган ҳолида доимо
дугоналарини мақтайдилар...

Меҳмон бу фикрга қўшилмади.

— Гапимнинг исботини ҳозироқ кўрасиз. Маҳлиё ёруғ жаҳоннинг
мўъжизаси, зўр қиз.

Йигит унинг юз-кўзларидан уфураётган самимиятга заррача
шубҳа қилмаса-да, у билан мулоқотни чўзиш пайида яна "исён"
кўтарди.

— Бу гапларимни хушомадга йўйманг-у, назаримда, шу
ташбеҳлар ўзингизга нисбатан айтилса, худди узукка кўз қўйгандай,
мос тушарди.

Баҳор бу сафар бошини эгиб, сукут сақлади.

— Зерикмадингизми — сўради Ботир яна телефонга қўл чўзар
экан.

Айни шу пайт эшик қаттиқ тақиллади.

— Ана, келишди, — ўрнидан ирғиб турди Баҳор.

— Шошманг, ўзим очаман.

Йигит йўлакка яқинлашмасидан қуюндай ёпирилиб уч қиз кириб
келди.

— Вой, Баҳор, Жоним

—– Маҳлиё, ўзингмисан. Сира ўзгармабсан, дугонажон.

Хона ичини фаранг атри ифори тутиб кетди. Худди шом тушиши
олдидан сайраган бир тала қуш мисоли қизлар бир-бирларига гап
бермай сўрашишаркан, ташқарига чиқа бошлашди. Ботир уларни
дастурхонга таклиф қилди. Бироқ, ҳаяжон ва эҳтирослари
босилмаган, неча йиллик соғинч ҳис-туйғулари жунбушга келган
дугоналар унга ташаккур билдириш билан чекланишди. Улар йўлак
охирига етишганида, Ботир ўзига келди. Ўзига келди-ю, қизларнинг
ортидан чопди.

— Баҳор



Ўртоқлари даврасида гул-гул ёнган соҳибжамол кўзларини катта
очиб, ортига ўгирилди. Ботир унга яқинлашди.

— Кечирасиз, Баҳор, хафа бўлмасангиз, бир илтимосим бор эди.

— Бемалол, қулоғим сизда...

— Агар такаллуфсизликка йўймасангиз, телефон рақамингизни

сўрамоқчи эдим...
Баҳор қирмизи лабларини хиёл очиб, жилмайди.
— Шу холосми — У шундай деб сумкасидан ихчам

ташрифномани чиқариб узатди.

— Марҳамат. Ҳа, айтгандай, меҳмоннавозлигингиз учун ҳам
раҳмат.

Энди Ботирда бояги сўзамоллик ва қувноқлик ўрнини аллақандай
безовталик эгаллаганди.

— Баҳор, — деди у қоғозга қўл чўзаркан. — Барибир мен ўз
фикримда қолдим. Дугонангиз сизга етолмас экан.

— Шунақами, мендан аввал уни кўрганингизда эҳтимол бу лутф
унинг қулоғига тушармиди. Хўп, майли, яхши қолинг.

— Сиз ҳам яхши боринг. Мен, албатта, қўнғироқ қиламан.

— Бўпти, кутаман.

—– Ҳар куни...

— Розиман, агар шу ерда бўлсам.

Лифт эшигини ёпмай кутишаётган қизлар Баҳорни чақиришгач,
суҳбат узилди.

Ботир хонасига қайтди-ю, дилига чўғ тушганини тушунди.

3

Аслида у чўғ эмас, олов экан. Шундай оловки ич-этини қиздириб,
жизғанагини чиқаргудай. Илгари бундай дардга мубтало бўлмаган,
ҳар қандай аёл олдида ўзини бемалол сезадиган йигит ёши ўттизга
яқинлашганида оромини йўқотди. Андижонга қайтганида ҳар доим
кўзига ловуллаб кўринадиган кўркам шаҳар бирам совуқ туюлди.
Бунинг устига ёмғир майдалаб қуяр, тоғлардан эсган шамол эндигина
барг ёзган узун-узун тераклар шохларини эгиб, қийин-қистовга
оларди. Шу тобда уна ҳаяжонли ўтган машваратни, на касал ётган
турмуш ўртоғини ва на шириндан-шакар фарзандини ўйлар, хаёлида
Баҳорнинг беғубор кўзлари чарх ураверарди.

Қўш қанотли дарвозасига келиб тўхтаганларида, анчагача
машинасидан тушгиси келмай ўтирди. Ҳайдовчи уни ухлаган, деб
тумонлаб, орқасига ўғгирилди.

— Ботир ака, келдик1




Орқадан ўктам овоз эшитган йигит бошлиғи уйғоқлигини
фаҳмлади.

— Қани, салон чироғини ёқиб юбор-чи:

Машина ичи хира ёришди. Ботир ён дафтаридаги телефон
рақамига кўз ташлади. Кўз ташлади-ю, қувончдан юраги энтикиб
кетди. Не бахтки, телефон Андижонники эди. Демак, Баҳор ўз
ҳамшаҳари. Нега бу ҳақда меҳмонхонада сўрамади; Сир босдими,
ёки гўзаллик қаршисида лол бўлиб, эс-хушини бутунлай йўқотдимий..
Шу ёшгача аёлларга менсимай боққан, ўларга нисбатан меҳр
туймаган йигит тўсатдан чўғ ушлаган бўлса-я; Ушлаш ҳам гапми,
худди чўғ ютгандай деяверинг. Э йўқ, бунақаси кетмайди. Яхшиси,
ўзини қўлга олиши керак. Бундай ҳавойи истакларга суст кетса,
кўнгил не кўчаларга етакламайди. Қолаверса, хотини неча йилдирки
дарддан фориғ бўлолмаяпти, бир кун соғ-у, икки кун бетоб... Энди
олисларда қолиб кетган, ушалмайдиган арзуларга умид боғлаш
ўрнига, фарзандининг истиқболи ҳақида бош қотириши керак.

Ботир Аҳмедович ҳеч қачон уйи олдида матинадан тушмай
ўтирмасди. Бу ҳол ҳайдовчини ташвишлантирди. У раҳбарига
юзланди.

— Бирон жойингиз оғримаяптими, Ботир ака

Ботир Аҳмедович хаёлини йиғиб, деди:

— ОРрияпти, жудаям оғрияпти...

Фарруҳ сергакланди.

— Қаерингиз 7.

Раҳбар ҳайдовчи йигитга тикилиб қолди.

— Бунинг аҳамияти йўқ. Лекин, азобли, жуда оғир, шекилли...

У шундай деб Фарруҳнинг елкасига қўл ташлади.

— Ҳа, майли. Ҳадемай, тонг отади. Бориб дамингни ол...

— Қачон келай

– Шошилма. Ўзим қўнғироқ қиламан. Ишқилиб, сотканг
ишлаяптими

— Албатта, Ботир ака

— Унда хайр. Дадангга салом айт.

— Ботир Аҳмедович, аввал қўнғироқни босай, кейин...

— Хавотирланма. Бу ишнинг уддасидан чиқа оламан.

"Нексия" бир зумда шаҳарнинг ёп-ёруғ кўчаси бўйлаб кўздан
узоқлашди.

Дарвозани Олия очди. Ҳадеб дард тортавериб рангги синиққан,
кўзлари ич-ичига батиб кетган, озғингина жувон ёшига нисбатан
анча каттароқ кўринарди.




– Нега ўзингиз турдингиз, Қодирни уйғотмадингизми —
Одатдаги салом-аликдан сўнг сўради у хотинидан.

— Қодиржон ярим кечагача сизни кутиб, энди ухлади. Безовта
қилгим келмади. Нозима ҳам келишингизни билиб, дарс тайёрлаб
ўтирди. Нега кечиқдингиз, телефон ҳам қилмадингиз — Ўпкалади
Олия очиқ айвондан меҳмонхонага киришганида.

— Тинчмисизлар, ишқилиб, — саволга савол билан жавоб
қайтарди хонадон соҳиби.

—– Шукр, кечадан буён ҳийла яхшиман. Овқат ейсизми

—– Қорним тўқ, ювиниб ёта қолай. Анча чарчадим.

Олия ҳаммомга кириб кетган эрининг ҳар сафаргидан бошқача
эканлигини сезди. Сезди-ю, буни сафар чарчоғига йўйиб, ортиқча
мулоҳазага берилмади. Секингина иссиқ ўрнига кириб, бошини
ёстиққа қўйди.

4

Ботир ишни Баҳорга телефон қилишдан бошлади. Аммо, омади
чопмади, қўл телефони ўчирилган эди.

Эртасига яна умиди пучга чиқди. Шундан сўнг бу рақамни ўчириб
ташлади. Ўзини иш билан овутди. Ўринбосари Ҳамиджон ўтган уч
кун ичидаги барча янгиликлардан хабардор қилди. Яхшики,
мижозлар панд беришмабди. Олиб кетилган маҳсулот пулини
белгиланган муддатда ҳисоб рақамига туширишибди. Бошқа
масалаларда ҳам деярли муаммо йўқ эди.

Тушликка яқин дил Яна ғашланди. Юраги орзиқиб, қўли стол
устидаги телефонга югурганини сезмай қолди. Телефон хотирасидан
"чизилган" рақам қалбдан ўчмаган экан. "Барибир Андижонга
Қайтмагандир", деган хаёлда қўнғироқ қилган йигит ниҳоят даста
"ичидан" қулоғига таниш товушни эшитиб, гапини йўқотиб қўйди.

— Алло, ассалому алайкум

Асли "сим" қоқувчи сўрашмоғи жойз эди. Аммо, унинг тилига
калима келгунича, Баҳор саломлашиб улгурди.

— Баҳор, келдингизми — деди овози қалтираб Ботир.

— Вой, баҳор ташрифига неча кун бўлди-ку, — сўз ўйини қилди
қиз.

Йигит энди имкониятни бой бермади.

— Баҳор келганини энди билдим. Тузукмисиз

— Раҳмат, Ботир ака. Пойтахтдаги ишларим битди. Дугонам билан
Фарғонага қайтдик. Ишонсангиз, ҳозиргина уйга кириб турибман.
Ўзингиз яхшимисиз


www.ziyouz.com киирхбпа5т

— Бир нави

— Ив, тинчликми

— Ҳа, фақат сизни тополмай...

— Вой, нега ундай дейсиз Мен йўқолганим йўқ-ку, — дея
Баҳор қиқирлаб кулиб юборди.

Ботир Аҳмедович хатога йўл қўйганини сезди. Ҳали бирон марта
суҳбатлашмаган, кўнглини овламаган аёлга дарров дил қулфини
ачиш одобдан эмасди. Шу боис, ўзини қўлга олди.

— Барибир одамда ҳамшаҳарлик туйғуси устун тураркан.
Тошкентдан тез қайтмаганингизга хавотирландим.

Баҳор миннатдорлик билдирди.

— Эътиборингиз учун ташаккур1 Аммо, бекорга шунча азият
чекибсиз. Хавотирланманг, мен ўтда ёнмайдиган, сувда чўкмайдиган
аёлларданман..

– Тушунмадим.
— Демоқчиманки, бизнес билан шуғулланаман, асосийси, умрим
йўлда ўтади.

—– Шундайми Бундай ҳаётга хўжайинингиз индамайдими

Баҳор гапнинг лўндасини айтиб қўя қолди.

— У киши бизга бутунлай эрк берган... Хуллас, ҳар ким ўз
аравасини ўзи тортгани маъқул, деганлар.

Ботир берган саволидан ўзи хижолат чеқди.,

– Мени маъзур тутасиз, билмабман.

— Зарари йўқ. Барибир шу ҳақда сўрашингизни билардим.
Шунинг учун... Умуман, бир кам дунё дегани шу-да...

– Фикрингиз тўғри. Лекин ўша камликни, кемтикликни ҳам
ўзимиз тўлдирамиз-да. Фақат умидсизликка тушмаслик керак, —
деди Ботир Аҳмедович аёлнинг ярасини тирнаб қўйганидан
ўнғайсизланиб,

— Ў, бу борада анча мустаҳкамман. Рости, шу қадар бандманки, бўлмағур хаёлларга вақт йўқ.

— Аммо, мен билан учрашишга бир соат вақт ажратарсиз

— Нега

— Нега деганингиз нимаси. Одам одам билан тирик, дейдилар.

– Шундайку-я... Барибир, бу, оғир жумбоқ...

—– Сабаб).

— Боиси, оддий. Мен жуда бандман.

— Ишонмайман, бандлик ўзини-ўзи зиндонбанд этиш эмас-ку.

— Топдингиз. Мен айнан шу мавзуда гапирмоқчи эдим. Аниқроғи
руҳим ва туйғуларим эркин-у, лекин...


www.ziyouz.com kettubxonasi

— Ҳар қандай лекин инсонда шубҳа уйғотади. Бу шундай
шубҳаки, муваффақият калитини топишга ишонч ҳиссиёти... Шундай
экан, "бандман" деган бир оғиз лутф ила ўзингизни жиловлаб олманг.
Мени фалсафа тўқияпти, деманг-у, ахир, дунёда дўстлик, биродарлик
деган тушунчалар ҳам бор.

Баҳор иложи борича одоб доирасида суҳбатлашар, унинг
сўзларидан самимият ва соддалик уфуриб турарди.

– Бандман, деган сўзим нисбий маънода. Энди, очиғини
айтмасам кўнмайдиганга ўхшайсиз. Хуллас, мен силали йигитлар
билан дўстлаша олмайман. Эркак ва аёл ўртасидаги дўстлик худди
портловчи модда устида ўғириб сулҳ тузишга ўхшайди. Бизнинг
ёшимизда ақл билан Худони таниган афзал...

Ботир суҳбат шундай якунланишини кутмаганди. У воқеаларни
жадаллаштириб, тезроқ қиз илтифоти ва ҳурматига эришмоқ ҳақида
орзулаганди. Ҳатто мақсадга жуда яқинлашаётгандай туюлганди.
Аммо, Баҳор битта гапи билан осмонларда учиб юрган йигитни ўз
мақомига тушириб қўйди. У дарров ён берди. Бундай вазиятда пайт
пойлашдан ўзга нажот йўқлигини кўнгли айтиб турарди.

– Ҳар ҳолда телефон қилишимга қарши эмасдирсиз 7

— Бу борада илгари айтганман. Мен иш юзасидан жуда кўп
одамлар билан гаплашаман. Шундай шериклар биттага кўпайса,
нима қипти.

Ботир Аҳмедовичнинг тарвузи қўлтиғидан тушиб, руҳи чўқди.
Баҳор эса ҳамон боягидек эди. У худди шу кайфиятда хайрлашиб,
телефон дастагини ўрнига қўйди.

5

Ботир роппа-роса қирқ кун Баҳорга телефон қилди. Гарчи
суҳбатлари расмий мавзудан четга чиқмаса-да, у асло чекинмади.
Аксинча маълум муддатда, сира кечикмай ёки вақтдан ўзмай, сабр
бардош ила қизнинг қалб қўрғонига "ҳужум" қилаверди. Аммо, тош
эриса эридики, Баҳордан бундай мурувватни кутиш бефойдалиги
ақлга ишора бўлиб қолди. Ниҳоят, қирқ биринчи мартасида
соҳибжамол аёл телефони миқ этмади. Ҳолбуки, хонадон соҳибаси
мулоқотни узоқ чўзмаслиги учун айни шу маҳал қўнғироқ кутиб
турарди. У аввалига ҳайрон бўлди. Сўнг, "иши кўпайгандир" деган
хаёлда кўчага чиқиб кетди. Не ажабки, эртаси ҳам уни ҳеч ким
йўқламади. Аксига олиб, виза масаласи чўзилганлиги важидан чет
эл сафари ҳам ортга сурилаётганди. Бирдан хаёлига келган фикрдан
чеҳраси ёришди. "Агар Ботир Аҳмедовичдан сўраса-чи; Ахир




каттагина фирма бошлиғининг милицияда танишлари топилар". У,
йигит билан боғланмоққа чоғланди. Аксига олиб, унинг телефон
рақамини қайси дафтарига ёзганини эслай олмади. Бутун бошли
уйни титиб ташлади, варақланмаган ён дафтарча қолмади: Йўқ.
Худди ёзувлар эриб кетгандай. Шундагина у бу ҳайҳотдай домда,
дом нима, ёруғ оламда нақадар ёлғизлигини англади. Ота-онаси
пойтахтда. Ака-укаси йўқ, ҳаттоки яқин дугона ҳам орттирмапти.
Эридан ажралганидан буён турмуш жароҳатларини унутиш учун
ўзини бизнесга урди. Бормаган мамлакат, қадами етмаган юрт
қолмади чоғи. Кўзи тушган манзилга оёқ босди, эшитган жойига
қанот қоқди. Ҳаётда анчагина мол-дунё, бойлик орттирди -ю, аммо
боши ёстиққа етганида пешонасини силайдиган кўнглидагидек ёр
топилмади. Бу ҳақда ўйлашга вақти ҳам етмади. Не-не йигитлар
ортидан чопа— чопа чарчади. Билганлар уни осмондаги ойга қиёслаб,
умид боғлашмасди. Билмаганлар бир-икки дилини овлашга
чоғланишардию, кейин ҳафсаласи пир бўлиб, қўливи силтаб
кетишарди. Асли Баҳор сутдан оғзи куйган, биринчи рўзғоридан
панд еганлиги учун эркакларга кўнгил қуявермасди. Ҳар ишда
фақат ўзига ишонарди. Мана энди ёлғизлиги сезилмоқда. Аммо, бу,
ҳали ҳолва..

Юмшоқ креслода ўз хаёлларига андармонлигича ўйга толган
аёл беихтиёр ўзини жуда ёлғиз ҳис қилди. Тушкунликка тушмаслик
учун залга кириб, телевизор қўймоқчи эди, йўлақдаги узун ойнада
ўзини кўриб, тўхтади.

Оппоқ юзларида ғубор йўқ. Кўзлари катта-катта, дудоқлари
нафис, бурни хушбичим, Сунбул сочлари елкасини тўлдириб турибди.
Елкаси кичик, хипча бел, оёқлари сутга чайилгани каби мармар
ранг. Шундай париваш ҳилқат ёстиғининг ярми бўш. Энг муҳими,
у ҳеч қачон бу ҳақда ўйлаб кўрмаган эди.

Шу пайт телефон жиринглаб қолди. Югуриб гўшакни кўтарди.

— Алла, эшитаман1

— Яхшимисиз, мен Ботирмант

Баҳор севинчини яшира олмай "Вой, бормисиз, Ботир ака, нега
ғойиб бўлиб кеттиз 7" деб юборди.

Йигит ҳам кўнгли тўлди шекилли, титроқ овозда деди:

— Ўйлабманки, сизни зериктирдим, жонингизга тегдим деб...

Аёл туйғуларини ошкор этганидан уялиб дарров мақсадга кўчди.

– Мен сиздан ёрдам сўрамоқчи эдим...

— Бажонидил, қанақа хизмат экан.

– Милицияда, аниқроғи ОВИРда танишингиз йўқмиё




Тўшак ичида енгил кулги эшитилди.

— Таниш бўлмаса топамиз-да, шу ҳам муаммоми7

— Раҳмат, Ботир ака. Бошим кўкка етди. Эртага ёнингизга
бораман.

— Яхши, кўзларим тўрт бўлиб кутаман.

Баҳорнинг иши тез ечилди. Фуқароларни четга чиқиш ва
киришини ҳисобга олиш бўлимидаги зобит Ботирни танир экан.
Қисқаси, уч кунда паспортга виза қўйилди-ю, Баҳор Малайзияга
кетди. У ердан қайтиб, Бирлашган Араб Амирликларига йўл олди.
Сафар оралиғидаги муддатда тижорат ишларини жонлантирди.
Шаҳар ташқарисида битадиган юмушларига Ботир билан бирга
борди. Неча марта учрашсалар-да суҳбат расмий тусдан нарига
ўтмади. Бу соддадил, аммо, ўзига мустаҳкам аёл қалбини олиш осон
эмаслигини аллақачон англаган йигит арғамчини узун ташлади.
Ҳатто одатдаги хушомадлардан ҳам тийилди.

Баҳор Амирликдан икки контейнер мебелв келтириб, тижорат
дўконларига тарқатди. Бу иш роса бир ҳафтага чўзилди. Шу муддат
ичида Ботир доимо унинг ёнида турди, ҳатто улгуржи мижозлар
топди.

Савдо-сотиқ ниҳоясига етганида, фойда кўзланганидан-да ортиқ
тушганлиги аёнлашди.

— Ботир ака, — деди Баҳор бир куни Қўқондан қайтишаётганида.
— Менда бир таклиф бор эди, нима дейсиз

Кўзларини йўлдан узмай келаётган йигит бамайлихотир Жавоб
берди.

– Нима ҳам дердим, розиман.

— Нимага розисиз

—– Ўша таклифингизга...

— Иве, ҳали эшитмадингиз-ку.

— Барибир. Эшитмай туриб бир марта рози бўлсам, эшитгач ўн
карра кўнаман.

— Сиз доим ҳазиллашасиз.

— Аксинча, ҳамиша жиддий гапираман. Ўзингиз ҳазилга
бураверасиз.

– Хўп, майли. Унда тингланг. Мен билан Сурияга бормайсизми
Харажатингизни тўлайман.

— Нега бормас эканман, бораман.

— Аввал ўйла, кейин сўйла, деганлар.

—– Сизнинг таклифингизни ҳеч қачон рад этмайман, деб ўзимга
сўз берганман. Шундай бўлгач, бекорга вақтни бой беришга не



ҳожат

Баҳор ҳайрон бўлиб Ботирнинг сокин юзига тикилди.

— У ердан нима олиб келишимизни ҳам сўрамадингиз-ку.

— Бунинг аҳамияти йўқ. Ҳар ҳолда гиёҳванд моддалар билан
шуғулланмасангиз керак.

Аёлнинг капалаги учиб, кўзларини катта очди.

– Нималар деяпсиз, Худо сақласин.

— Ана кўрдингизми, бошқа нарсага шериклик қилавераман.

Баҳор қувониб кетди.

– Мунча яхшисиз, Ботир ака1

Йигит жилмайиб, секингина қўлини ҳамроҳининг қўли устига
босди.

— Яхшилигимни билганингиз қандай яхши-Я.

Баҳор дарров қўлини тортиб олди.

— Унда келишдик. Бир ҳафтадан кейин жўнаймиз. У ердан
тикувчилик фирмаси учун газмол олиб келамиз, Харидор тайёр.

Ботир Аҳмедовичнинг кўзига ҳеч нарса кўринмасди. У корхонага
хотинининг укаси Азизбекни масъул қилиб, сафарга отланди. Аввал
Тошкентга учдилар. Тикувчилик фирмаси раҳбарлари анча миқдорда
чет эл валютасини бердилар. Пулни Баҳор иккаласи бўлиб,
божхонадан ўтиб кетишди. Сурияда икки кун тинмадилар. Юкларини
чартер рейсга уришиб, ўзлари йўналишдаги тайёрада қайтишди.
Тошкентда яна икки кун ушланиб қолишди. Кейин бир-биридан
нафис, майда гулли матоларни мижозга топпиришиб, Андижонга
қайтишди. Тошкентда Баҳор ота-онасининг уйида, Ботир эса
меҳмонхонада тунади.

Андижонга кириб келишганида, Баҳор йигитга ўтирилди.

— Эртага уйимга меҳмонга чақирмоқчиман, келасизмиё

Ботирнинг юраги энтикди. У ҳали-вери ниятимга етолмасам
керак, деб ўйлаганди. Нафсиламбрини айтганда, кейинги жумла
шу фикри тўғри эканлигини исботлади.

— Нега индамаяпсиз, келасизми

Йигит хаёлини жамлаб, бош ирғади.

— Таклиф қилган ердан ҳеч қолмаганман.

— Унда икки шартим бор.

— Нега учта эмас.

— Учинчисига эҳтиёж йўқ.

— Қулоғим сизда.

— Биринчидан, меҳмонга келасиз-у, мен айтган пайтда оғринмай,
гина қилмай туриб кетасиз.




— Иккинчиси-чи7

— Менга қўл теккизмайсиз...

Ботир бу масалада мунозарага ўрин қолмаганлигини тушунди.
— Розиман

— Яхши, унда кечки пайт сизни кутаман.

– Хўп, эртагача...

Улар тезда хайрлашдилар.

6

— Дадаси, ҳадемай тонг отади.

Неъмат Солиевич қалин муқовали китобнинг ачилган саҳифасига
ингичка қаламини қўйиб, оҳиста ёпди. Кўзойнагини стол устига
ташлаб, Ўктамхоннинг уйқудан шишган қовоқларига тикилди.

– Хоним, буйрагингиз безовта қилмаяптими7

Ая, эрининг одатини билгани учун хотиржам жавоб берди.

— Худога шукр, соппа-соғман. Аммо...

Профессор оқ оралаган қалин сочларини орқага қайириб,
турмуш ўртоғига юз бурди.

— Хўш, ўша "аммо" нима экан

Ўктамхон ая элликка яқинлашганлигига қарамай ҳалиям
малоҳатини йўқотмаган, хушрўй аёл эди. У умр бўйи мана шу
инсонни севиб келяпти. Гоҳида сайёҳлик варақаси ёки саёҳатгоҳга
анкета тўлдиришга тўғри келиб қолса, касбингиз деган жойига
ҳазиллашиб, дўхтирни севиш, деб ёзиб қўярди. Дўхтир эса унинг
назарида кўпроқ касбига эътиборли туюларди. Баъзан сизга мендан
кўра беморлар аълороқ, деб гина-кудуратини тўкиб солганида,
Неъмат Солиевич кулиб: — Билмайсизми, эркаклар ишу лавозим
учун, хотинлар севги, муҳаббат учун яшайдилар, — дерди.

Шу тобда Неъмат Солиевич гарчи ўзига тикилиб турган эса-да,
хаёли қайсидир касали муолажаси билан бандлигини билиб, уни
чалғитишга уринди.

—– Аммо шуки, назаримда, кўнглингиз ғашроқ, ишқилиб шу ёшда
бирон ойимтиллага илашиб қолмадингизми

Профессор ўрнидан туриб, аёлнинг бўлиқ қоматини бағрига олди.

— Ажойибсиз-да хотин, агар ёруғ дунёда сиздан гўзал, сиздан
латофатли инсонни учратганимда, эҳтимолки, ҳадигингиз ўринли
бўлар эди. Не бахтки якка-ю, ягона ҳурилиқо ўзингизсиз1

Ўктамхон бошини кўтариб, оппоқ юзли, кўз остилари бирозгина
салқиган, кечаси илм, кундузи амалиёт дардида ҳам руҳан, ҳам
жисмонан толиққан эрига қараб, унга ачинди. Бироқ, аёллар бир




нарсани фикрлаб, иккинчи мавзуда гапиришга одатлангани боис, у
ҳам нозу фироғини давом эттиришни афзал кўрди.

— Биласизми дадаси, — деди у жуфти ҳалолининг бўйнидан маҳкам
қучиб. – Мен сизнинг келишган қад-қоматингиздан унчалик
хавфсирамайман, аммо...

Хонадон соҳиби унинг сўзини бўлди.

— Яна аммо... Шу сўз тилингиз устида эркаланиб ётади шекилли.

Ўктамхон луқмага эътибор бермади.

— Аммо лафзингиздан қўрқаман. Бир оғиз гап билан тошни
эритасиз, хушомадни ёқтирмайдиган аёлларнинг ҳам юрагини ўртаб
юборасиз.

Неъмат Солиевич уни ўз тилидан илинтирди.

— Аввало хушомадни хушламайдиган аёл ҳали туғилгани йўқ.
Хушомадни суядиганларни эса биз суймаймиз.

Ўктамхон кулиб юборди.

— Ҳазрат Навоий бўп кетинг-е1

– Ив, бобомиз ҳам шунақа дебмиди)

— Бундан ҳам зўрини айтган.

—– Қани эшитайлик-чи

— Наҳотки, ўша машҳур байтни билмайсиз. Мени алдамаяпсизми3

— Қизиқмисиз, эр ҳам хотинини алдайдими Ё алдамаса...

— Бас, суюлманг. Яхшиси байтга қулоқ тутинг.

— Бажонидил, фақат қулоқ эмас, бутун борлиғим ихтиёрингизда.

Ўктамхон қўлларини эрининг бўйнидан бўшатиб, столга кўндаланг
қўйилган юмшоқ диванга чорлади. Иккалалари худди ёш келинкуёв каби бир-бирларининг пинжига суқулишиб жойлашгач, байт

ўқилди:

Мени мен истаганлар суҳбатига аржуманд этмас,
Мени истар кишилар суҳбатин кўнглим писанд этмас.

Неъмат Солиевич чиндан ҳам ушбу ҳикматни эшитмаган эканми
ёки аёлининг дилини чоғлаш учунми, ҳарқалай, гул юзли
моҳитобонига қараб ҳитоб қилди:

— Офаринг Қандай пурмаъно ташбеҳ.

У шундай дея Ўктамхоннинг чеҳрасидан кўз узмаган ҳолда
кўксига бош қўйди.

—– Назаримда энг заковатли одамлар адабиёт муаллимидан
чиқишса керак, адашмадимми

— Тўғри айтасиз, — бошини кўтармай тасдиқлади Ўктамхон. —
Худди энг бебаҳо эрлар дўхтирлардан чиққанидек.

Бу мақтов эр томонидан битта ўпич билан сийлангач, Ўктамхон




қаддини ростлаб, мақсадга кўчди.

— Энди ростини айтинг, нима гап Нега уч кундан буён
тинчингиз йўқ. Худди тўрвасини йўқотган девона каби паришонсиз.

— Нима, шунчалар ўзгарибманмиё — соддадиллик билан тан
олди профессор.

— Мени қўйинг, анави муштдай Нозимангиз ҳам ҳайрон.
Опоқдадам мени эркалатмаяпти, дейди хўрсиниб. Ишқилиб бирон
жойингиз оғримаяптими"

Неъмат Солиевич жилмайди.

—– Шу саволни беравериб, ҳамманинг жонига теккан эдим. Энди
сиз ҳам қўшилдингизми, дейман, хоним.

— Ахир ўхшатмагунча учратмас, дейдилар. Синиқдан бошқаси
юқади-да. Ҳа майли, мени чалғитманг, нима бўлди; Фақат
касалларингизни айтиб баҳона кўрсатманг

Профессор индамай дераза ёнига борди. Осмонда сон-саноқсиз
юлдузлар жимирлайди. Тўлин ой йўқотган жавоҳирини
қидираётгандай...

У деразанинг бир қанотини очган эди, тунги салқин ҳаво хонага
кириб келди.

— Яхшиямки тун бор, – деди у ўйчан. — Одам кечаси ўзи билан
ўзи тиллашишга вақт топади, юрагига қулоқ тутади. Лекин бу
Ҳаммаси эмас. Тун сукунатида аллақандай сеҳр бор. Тўғри, бироз
ваҳимали, ҳадикли, аммо билган одам учун оромбахш, ҳузурбахш.
Ана шу тун алласи бутун чарчоқни ёзади.

Ўктамхон бу шунчаки муқаддима эканлигини сезди. Чурқ этмай
муддаони кутди. Ниҳоят, "сир" очилди.

— Ўзингизга маълумки хоним, мен эгнимга оқ ҳалат кийганимдан
буён беморлар ҳаётига масъулман, аниқроғи, шу ҳаёт ичида
яшайман. Улар йиғласа, мен дод соламан, улар кулишса, мен қаҳқаҳ отаман. Мана, уч кундирки, бир навқирон эркак худди офтобдаги
гул каби сўлиб бораяпти. Мен эса ҳанузгача ташҳис қўёлмай
доРдаман...

— Тунов куни чақириб кетишган эди. Ўша бемор эмасми:

— Худди ўша. Неча йиллик иш фаолиятимда бунақа жумбоққа
учрамагандим.

— Устозингиз Патиддин Қулсинович билан
маслаҳатлашмадингизми3

— Афсуски, профессор ҳозир Тайванда. Яна бир ойдан кейин
қайтади.

— Телефонда боғлансангиз-чи



— Бу сафар фикри ожизимча у ҳам ёрдам беролмайди.

— "Тиб қонунлари"да йўл-йўриқ йўқмиё

— Кечадан буён бир бошдан ўқияпман, сира яқин келадигани
чиқмаяпти.

Аёл аёллигига борди:

—– Кўпам куюнаверманг, дадаси, бугун чиқмаса, эртага топилар.

Ташқаридан ғир этиб кирган эпкин хонани айланиб, опанинг
шу ёшгача кўркини йўқотмаган майин сочларини эркалаб чиқиб
кетди.
— Масала шундаки, беморнинг бутун ички аъзолари сусайиб
бормоқда. Ҳали буни ҳеч ким сезгани йўқ. Агар яна беш-олти кун
ичида ечимини аниқламасак, кеч қоламизми, деган ҳадиқдаман.
Қандай ёқимтой, ажойиб йигит. Ёши қирқ атрофида. Нима жин
урганига ҳайронман. Ўпка, юрак, буйрак, жигар – борингки қора
талоғигача яхши... Лекин, сустлашяпти. Биласизми, бутун аъзонинг
тенг панд бериши иш тажрибамда илк бор учраши.

— Эҳтимол, бирон хавфдан ёки тафтишчилардан қўрққандир.

— Бу тарафдан ишкаллик йўқ.

— Бўлмаса оиласи нотинчмикан 7

—– Суриштирдим. Битта ўғли ўқувчи, оиласи ҳам анчадан буён
Касалванд экан, аммо қўрқинчли даражада эмас.

— Наркоманлар таъсирига тушганмикан-а — Энди ая ҳам бемор
ҳолига қизиқа бошлаганди.

Неъмат Солиевич деразани ёпди.

— Қарасам, сиз ҳам ташвишга тушиб қоляпсиз. Менда битта
таклиф бор, нима дейсиз

Ўктамхон ҳайратланиб, эрига нигоҳ ташлади.

— Ярим кечаси яна қанақа таклиф, дадаси

Профессор айёрона кўз қисди.

— Сиз ҳақсиз1 Худди ярим кечаси айтиладиган таклиф -да.

Ўктамхон қочиримни тушиниб, келинчак каби юзлари лов-лов
ёнди.

—– Ҳа одам бўлмай кетинг..

7
Ботир белгиланган вақтда Баҳорнинг уйи қўнғироғини босди.
Хиёл ўтмай, қора дуб ёғочидан нақшинкор услубда дид билан
ясалган оғир эшик очилди. Меҳмон таклиф кутиб, одоб юзасидан
йўлакда бир муддат туриб қолди.
— Вой, киравермайсизми1




Ботир остона ҳатлаб ичкарига қадам ташлади-ю, беихтиёр ўзини
йўқотиб қўйди. У илгари ҳам шаҳардаги кўпгина кўпқаватли уйларга
ташриф буюрган, не-не казо-казоларнинг азиз меҳмони бўлган,
аммо, бундай ёруғ ва файзиёб хонадонни илк бора кўраётган эди.
Гўё бу истиқомат жойи эмас, ноёб музейнинг ўзи. Одатда у ҳар
куни пайпоғини янгиларди. Келаётиб кийиб олган пайпоғи оёғи
остидаги палос устидан тўшалган ҳарир мато олдида оҳори
хиралашгандек туюлиб, бироз ўнғайсизланди. Унинг ҳолатини даров
пайқаган уй бекаси юмшоқ шиппак келтириб қўйди.

– Мана буни кийиб юринг, панел уйлар зах бўлади.

—– Чамамда, бу, иморат РИШТЛИ, шекилли.

— Барибир саратон қуёшини кўрмагунча салқини тураверади.

Оёғига шиппак кийгач, Баҳор унга ваннахонани кўрсатди.

—– Қўлингизни ювиб олинг, титан жўмрагини бурасангиз, иссиқ
сув ҳам тушади.

Бу, ванна, деганлари худди атторлик дўконидай хушбўй ҳидларга
тўла эди. Деворга хилма-хил сочиқлар илинган. Чор-атрофдаги
кўзгудан аксингиз кўриниб туради.

Меҳмон кенг йўлакка чиқиб, қай тарафга юришини билмай
тараддудланди. Шунда қия очиқ эшиқдан ётоқхона жиҳозлари кўзга
ташланди. Қалин эман ёғочидан ишланган икки кишилик диванга
турк чойшаблари тўшалган. Дераза пардалари минг хил товланиб
кўзни олади. Деворга илинган суратлар анчагина қимматбаҳо бўлиб,
машҳур мусаввирнинг асл нусха асарлари эди.

Ошхонадан чиқиб келган Баҳор меҳмонни айвонга чорлади. Бу
ер анчагина кенг-мўл экан. Тўрига рангли телевизор қўйилибди.
Унинг қарама-қарши томонига газ плитаси, ошхона жиҳозлари
жойлаштирилган. Афтидан уй бекаси Телевизор кўриб, овқат
тайёрлашни ҳуш кўрса керак-да.

Айвон ўртасига айланма стол ўрнатилган. У ойнаванд ром ёнида
бўлганлигидан, худди бутун олам кафтда кўринган каби кўз ўнгингда
намоёнлашади.

–Маъзур тутасиз, меҳмонхона тезда исиб кетади, ўтиришга қулай
ва ёруғ деб айвонга дастурхон ёзавердим.

Ботир меҳмонхона билан айвон ўртасида очилган арк тарафга
қараб қўйди. Бу ердан кенг залнинг ярми бемалол кўзга ташланарди,
ичкаридаги испан, немис ва италъян мебелъ жиҳозлари Баҳорнинг
бадавлатлигидан ташқари уй безатишга иштиёқи баландлигидан
ҳам далолат берарди.

"Уйга кирганидан буён илк бора хонадон соҳибасига нигоҳ




ташлаган Ботирнинг юраги зирқираб кетди. Баҳор ҳар қачонгидан
ҳам гўзал ва маъсума эди. Оппоқ, кулча юзлари ўн тўрт кунлик
ойдек сулув, кўзлари худди кўрингувчини эркалаётгандай хумор
боқарди. Ҳаворанг қимматбаҳо яшил гулли матодан тиктирган
кўйлаги қоматини яширмоққа ожиз, боз устига мармар каби таранг
кўкраклари, оппоқ бўйни, кўйлаги енгини ёриб юборгудек билаклари,
ҳаммадан ҳам юрганида турфа рақсга тушаётган майин сочлари
ҳар қандай эркакни ақлдан оздиргудай даражада жозибали эди.
Ботир уни Тошкентда кўрганидаёқ юрагига ўт тушганди. Мана,
энди яқиндан танишиб ҳам олдилар. Лекин, ҳамон бу аёл қаршисида
ўзини йўқотиб, тили айланмай қолаверар, токи ўзини қўлга олгунича
анча фурсат ўтарди.

— Қорнингиз ҳам очгандир, қани, дастурхонга қаранг.

Меҳмон қўлига санчқи ушлаб, анча ўйланиб қолди.

— Ботир ака, тинчликми, — кулди Баҳор унинг шу туришидан
завқланиб. Ўтган муддат ичида бу соддадил, кўнгли очиқ аёл йигитга
ўрганиб улгурган, кўп ҳолларда тортинмай юмушини айтаверар,
худди туғишган акаси каби эркаланар эди. Ботир эса аксинча, у
ўзини қанчалик дадил ва хотиржам тутса, шунчалик даражада уялиб,
кўзига тик боқолмасди. У бу ҳолатини қалбида ниш урган муҳаббат
туғёнига менгзарди. Баҳорнинг ҳайиқмаслиги, бемалол
муносабатини кўнглида ғард йўқлигидан, поклигидан деб биларди.

— Эсим қурсин, кўнглингиз бирон нарса тусайдими; — Гўё муҳим
нарсани унутгани учун ҳижолат тортгандай шошиб сўради хонадон
соҳибаси. Ботир унга ер астидан мўралади.

– Менга шерикликка ярайсизми

Аёлнинг ингичка қошлари пир-пир учди.

– Мени энди кўряпсизми)

— Шундайлиги аниқ, ҳар ҳолда ўз уйингиздасиз-ку.

—– Ишонсангиз, мен умримда спиртли ичимлик ичмаганман.
Умуман аёлларнинг маст юриши энг ёмон гуноҳ, деб биламан.
Ўзини ва яқинларини ҳурмат қилган аёл ҳеч қачон бундай
одобсизликка йўл қўймайди.

— Рост, — дарров тасдиқлади меҳмон. — Аёл киши нафақат ўзи,
балки вужудида бош кўтаражак мурғак Фарзанди учун ҳам масъул.
Ахир, она қорни чақалоқнинг ошёни эмасми. Агар шу қўрғонга
чанг қўнса, ёмонлик аралашса, туғилажак боладан кейин қандай
эзгулик кутиш мумкин. Аслида айрим силалардаги
кўнгилсизликларнинг боши худди шу ердан бошланади деб,
ўйлайман.




Баҳор чой қуйиб, ўрнидан туриб такаллуф ила узатди. Бироқ, ўз
ҳиссиётлари қозонида қайнаётган йигит бу ҳазилни тушунмади,
индамай пиёлани стол четига қўйди.

— Ботир ака, — деди бека унга астойдил тикилиб. — Ишқилиб
гинеколог эмасмисиз

Меҳмон каловланиб қолди, оғзидаги қазини чала-чулпа чайнаб
ютиб юборди.

— Нега сўраяпсиз, мен иқтисодчиман, Тошкент халқ хўжалиги
институтини тугатганман.

— Алдаманг, — бўш келмади мезбон унинг саросимага
тушганлигидан завқланиб. — Ҳозирги сўзларингизни тинглаган одам
ҳеч иккиланмай аёллар духтири дейди. Ўзиям бирам берилиб
гапирдингизки...

— Кечирасиз, ўзим сезмабман. Тўғриси, бизкинг корхонада
ишчиларга бирон ишни тушунтириш анча қийин. Битта мисолга
ўнта масала келтирмасангиз, аммамнинг бузоғидай бақрайиб
туришаверади.

—– Ие, ҳали аммангиз бузоқ боқадими – Бояги қувноқлик уни
тарк этмаганди.

Ботир яна ҳижолатдан терга ботди.

— Йўр-е, шунчаки омади гап-да. Бу ёғини суриштирсангиз,
аммамнинг ўзи йўқ.

— Менинг аммам бор-у, лекин узоқда...

— Узоқ деганингизни қандай тушунмоқ керак

— Бу сизнинг тасаввурингизга боғлиқ...

— Қани, бир тусмоллаб кўринг-чи

— Қўйсангиз-чи, телепат эмасман.

– Майли, барибир тафаккурингизни синамоқчиман.

— Тафаккур алдамчи, яхшиси, ўзимни имтиҳон қилиб кўринг.

— Ҳозир адашдингиз. Билсангиз, инсоннинг сиртидан баҳолаш
қийин. Тафаккурнинг эса пўсти йўқ, борлиғини дарров айтиб қўяди.

– Очиғи, тилингиз бийронга ўхшайди.

— Дил очилса, тилга иш топилаверади. Акс ҳолда тил ҳам дилга
калит бўлолмайди.

Батир ҳушёр тортди. Яйраб кулди.

— Шукр, тилингиз дилингизга тилмочлик қИЛЯПТИ.

– Яширмайман. Бугун негадир бахтиёрман. Аммо билиб қўйинг,
аёлларнинг табиати баҳор ҳавосидай ўзгарувчан.

— Буни биламан.

— Демак, уларнинг суҳбатидан баҳраманд экансиз-да




— Унчалик эмас, аммо, томчида қуёш акс этганидай...

Меҳмон иссиғининг борида тилини тийди. У уйдаги хотинининг
феълидан ҳаммаси аён, демоқчи эди. Яхшики, қаерда, ким билан
ўтиргани лоп этиб миясига урилди-ю, даҳанага қопқоқ ёпди.

— Раҳмат сизга) — Баҳор кулимсираб миннатдорчилик изҳор этди.
Бу ташаккур боисини билолмай йигитнинг боши қотди.

— Нега энди...

Унинг лафзи лабида қолди.

—– Негаки мени ҳурмат қилиб, аёлингиздан гап очмадингиз.

Ботир бу соҳибжамолнинг ақли расолигига яна бир бор тан
берди. Аммо, вазиятни юмшатиш учун бирон калима айтолмади.

— Эсим қурсин, меҳмонга чақирдим-у, бир сирдан воқиф этмадим а7

Йигит ҳайронлиги ортиб аёлга ҳавотир-ла кўз ташлади.

— Яна қанақа сир

— Бу, менинг сирим. Яъни ҳар куни берилаётган сериални
ўтказиб юбормай кўраман.

— Ҳайрият-э, шумиди...Мен эса...

— Вой, қўрқиб кетдингизми

– Ҳа энди, оддий гапни ҳам шундай ваҳима билан айтасиз-ки,
тўғриси, шу ғунчадай лаблардан қандай янгилик чиқаркин, деб
ҳҲадиксираб қоларкансан.

Баҳор юрақдан кулиб, ўзини зўрға тўхтатди.

– Мени кечиринг-у, "олиб қочишда" сиз ҳам бировдан қолишмас
экансиз.

— Шуни айтадиларда, ўрик ўрикни кўриб ола бўлади деб. Ҳа
майли, сиз "Қақнус"ни назарда тутяпсизми)

— Шундай, сиз ҳам кўряпсизмиё

Ботир ўйланиб қолди. Мабодо кўрмаётганини тан олса, унда
сизни кузатиб қўяй, дейиши тайин, томоша қиляпман деса, бирон
нарсани сўраб мулзам қилиши мумкин.

— Доим етти ўйлаб бир сўзлайсизми7

— Доим эмас, фақат сизнинг суҳбатингизда.

— Сабаб

— Чунки, жудаям синчков экансиз. Сал фикрдан қияласам, ўтга
тушяпман.

— Буни қаранг-а1 Унда чинакам ўт нималигини билмас экансиз.

– Сизчи Билсангиз айтинг.

—– Майли, фақат филемдан кейин. Айтмоқчи, залдаги телевизор
яхшироқ. Сиз кираверинг, мен қаҳва тайёрлаб, кейин ўтаман.



Залдаги биллур қандилни кўриб, меҳмоннинг оғзи очилди. Юздан
ортиқ жажжи чироқчалар ҳудди бургутнинг кўзидай чарақлаб,
хонани чароғон этганди. Тўридаги телевизор экрани дераза ўрнича
келади. Кираверишга кенг диван қўйилган. Ён томонда чет эл
мебеллари... Муҳими, бирон жойга гард қўнмаган, ҳаммаёқ чиннидай
топ-тоза.

Хонадон соҳибаси сиёҳдондай идишларда қаҳва келтириб, сирти
ойнаванд, столга қўйди. Ўзи бошқа креслога жойлашди.

Бир ярим соат ичида у бутун борлиқни унутиб, экрандан кўз
узмади. Ҳатто Ботирнинг шу ердалиги ҳам хаёлидан кўтарилди.
Ниҳоят, филъм тугади. Баҳорнинг қоп-қора киприклари орасидан
ёш оқарди. У чурқ этмай, ваннага кириб кетди. Ўн дақиқаларда
жилмайиб кирди.

– Жуда оғир картина, тўғрими)

Ботир бошидан кўрмагани учун нима дейишни билмади.

— Дастлаб бош қаҳрамон қиз ёққанди. Энди Ми Ран билан Чо
Минга ачиняпман. Биласизми нега Бу ёруғ дунёда жавобсиз
муҳаббатдан ёмони йўқ. Худо шунисидан асрасин.

Меҳмон шу хонадонга кирганидан буён ўтган вақт ичида ҳар
дақиқада Баҳорнинг янги қиррасини кашф этаётгандай, унинг
табиатидаги хислатлар чашма каби муттасил мавжланиб, сира адоғи
кўринмагандай туюларди.

Уй бекаси бу сафар меҳмоннинг ёнига — диванга ўтирди.

—– Ниҳоят, ўзимиз тЎғримизда гаплашгани фурсат келди, — деди
у кўзларини катта-катта очиб, — Аввал ўзимдан бошлай. Гарчи сиз
билан тўрт-беш ой таниш бўлсак-да, бу ҳақда сира кўнглимни
очмагандим. Доимо югур-югур, савдогарчиликнинг қамчиси ўзи
билан, деганлари рост экан-да. Энди бир юртдан келсанг, иккинчи
мамлакатга йўл чиқиб туради... Вой, бошқа томонга ўтлаб кетдим
шекилли.

Меҳмон унинг алвон ранг чеҳрасига, қирмизи лабларига
тикилганида юрагининг туб-тубида чуқур орзиқиш зуҳурланар, қани
мавриди келса-ю, неча йиллардан буён қалбида тўпланган энг
ардоқли, энг оромбахш туйғуларини қаршисидаги моҳипайкарга
бахшида этса. Аммо севган аёлга қўл узатиш иланнинг инига панжа
суқиш билан баробар, у ердан тилла топасанми ёки оғу, биров
билмайди.

— Ўрта мактабни томомлаб, тиллар педагогика институтига ўқишга
кирдим. Бироқ, ўқитувчилик қилолмадим, мактабда тўрт-беш йил
ишлаб тижоратга ўтиб кетдим. Касбимни севаман, бироқ, катта




мақсадларни орзулаган одам учун ойлик маошга қаноат қилиб яшаш
ниҳоятда оғир. Аёл киши яхши кийиниш, ўзига қараш, рўзғорни
бутлашни хоҳлайди. Буларнинг барчаси пул...

Ҳиндистон, Эрон, Амирликлар, кейинчалик Хитой ва Тайландга
қатнадим.

— Кечирасиз, турмушингиз бузилишига шу тижорат сабабчи
эмасми7

= Йўқ, эрим билан табиатимиз мос тушмади. Мен уни
ёқтирмаганлигим баробарида у ҳам мени хушламади. Бир куни
"Баҳор, нима дейсан, умрбод азобда яшайверайликми ёки келишиб
сламизми" деб сўради. Мен: "Келишиш деганда нимани назарда
тутяпсиз" дедим. У бўлса, "квартирамда" деб жавоб қайтарди. Шунда
оғзимга шу гап келибди:

— Яхши, сизга квартира, менга Элёр1 — Бечора шуни кутиб турган
экан, дарров розилик билдирди. Ўша куни ўзимнинг кийимкечакларим, айрим юкларимни саралаб, ижарага уй олиб чиқдим.

— Ота-онангизникига қайтмадингизмиё

— Уларга ортиқча ташпвишнинг нима кераги бор, деб ўйлабман.
Аммо, ойим билан дадам эртаси топиб келишди. Роса таъзиримни
беришиб, уйга олиб кетишди. Уч йил иноқ яшадим. Мактабда дарс
бердим. Кейин боя айтганимдай тижоратга қўл урдим.

Ота-онам асли тошкентлик эди. Озиқ-овқат технологияси
институтини томомлаб, йўлланма билан Андижонга келишган эди.
Дадам қандолатчилик цехида, ойим эса касбини ўзгартириб қурилиш
ташкилотида ишлаб, фахрийликка чиқишганди. Бутун фикри-зикри
пойтахтга қайтиш эди. Охири Яккасарой туманидан уч хонали уй
сотиб олдик. Кетишди.

— Нега сиз қолдингиз

— Ўзим ҳам ҳайронман. Биринчидан, Чоргузарда туғилганим
учунми, эски шаҳарни ёқтираман. Иккинчидан, топиш-тутишим
яхши, уйим бинойидай.

— Барибир, ота-онангиз сизни ёлғиз қўйишмайди.

— Ўзим ҳам шу фикрдаман. Элёр бешинчи синфда ўқияпти.
Эҳтимол, тўққизинчини тугатса, биз ҳам Тошкентга кетармиз. Яна
ким билади, тақдирга тавакқалчилик кетмайди.

— Элёр ҳозир қаерда

— Бир ҳафтадан буён Тошкентда, опоқдадаси билан. Таътилни
ўша ерда ўтказмоқчи.

— Бир ўзингиз зерикмайсизми

Баҳор йигитга қаради.



– Тижоратчи зерикиш, деган терминни тан олмайди. Зерикиш
эмиш... Билсангиз, бундай оёқни узатиб дам олгани зормиз. Айтдимку, тайёрадан-тайёрага чиқиб, учиб кетаверамиз. Асосий умр
осмонда ўтяпти.

— Учиб юрибмиз, денг.

– Шундай; Аммо, ишингиз юришиб турса, чарчоқ ҳам
сезилмайди...

Баҳор Ботирнинг тиззасига уриб, деди:

— Энди сиз ҳам қулфу дилингизни очинг. Гапира бериб оғзим
толиб кетди-я... Хўш, қаердансиз, қайси подшоҳлик фуқаросисиз,
қайси манзилга борасиз

Баҳорнинг эркалиги йигитга ҳам юқди. У ҳазилга ўраб асл
муддаони айтди-қўйди.

— Борар манзилим... Кошки шу макон бўлса...

Аёл бу қочиримни англамади.

—– Тушунмадим.

Ботир жиддий тусда гап қотди.

—– Дейдиларки, тўрт фаслнинг ўзига хос гашти бор. Мен эса
сизни кўргандан буён қалбимда ҳамиша баҳор яшнаса, дея
орзулайман...

Шу чоққача фақат корхонани, оилани ўйлардим. Энди бу
тушунчалардан ҳам қудратли туйғулар борлигини англаб етдим.
Очиғи, сизни севиб қолдим. Ўша "Дедоман" меҳмонхонасида
учратганимдан буён ўз ёғимга ўзим қовирилиб юрибман. Муҳаббат
одамни қийнаб юборар экан. Эрта-ю кеч кўз ўнгимдасиз. Ўйламай
дейман-у, сира бунинг уддасидан чиқолмайман. Бир кун овозингизни
эшитмасам ёруғ жаҳоним зулматга айланади. Телефон жонивор
"жиринг" этса ҳар сафар сизмикин, деган умид билан гўшакка қўл
чўзаман. Шу кунгача севгига ишонмай келардим. Энди эса ишондим,
чунки у бағримни куйдирди, вужудимга титроқ солди.

Авваллари юқори раҳбарлардан илиқ фикр эшитсам бошим
осмонга етиб, беҳад қувонардим. Энди ягона қувончим фақат
ўзингизсиз. Сизнинг гоҳида ёш боладай соддадиллигингиз, баъзан
чуқур ўйга ботиб ўтиришингиз, бир пасда кулиб, яна бир нафасда
жиддий қиёфага киришингиз, хуллас, ҳамма-ҳаммаси хаёлимга кино
тасмасидай муҳрланиб қолган. Бу тасма бир кунда минг бора олдига
ва орқасига айлакишини билсангиз эди. Баъзан шунақа
хурсандликка бериламан, нега кайфиятим офтоб мисал
чарақлаётганини тушунмай ҳам қоламан. Гоҳида сўнгсиз хаёллар
гирдобида мағрибдан-машриққа учаман. Баҳор, севги шундай
қудратлимий




Ботир умрида бунчалар таъсирланиб сўзламаганди. Қараса,
Баҳорнинг оппоқ юзларида ёш чизилиб оқяпти. Унинг жиловланган
меҳри жунбушга келиб, қирғоқдан тошган дарё мисоли куч-қудратга
тўлди, бутун вужудини титроқ босди. Баҳорнинг майин соч толалари
ёшли юзига ёпишиб қолганди. Йигит чап қўли билан қиз чеҳрасига
парда ёпмоқни ихтиёр этган сочни силамоққа журъат этди. У
бутунлай ихтиёрсиз, мақсадсиз шу жасоратга қўл урди. Ҳаттоки,
қарши тарафдан қандай акс чора қўлланишини ҳам ўйлаб кўрмади.
Бу идрок эмас, туйғу таъсиридаги ғайри табиий ҳаракат эди. Ва
Ҳаётда айнан ғайри табиий ҳаракатлар учун ё жазо кўрилган, ёки
инъом олинган. Бу сафар тақдир бечора ошиқни шундай ёрлақадики, ҳатто бу каби сийловни етти бор ёстиққа бош урганида тушида
ҳам кўролмасди.

Баҳор беихтиёр аввал Ботирнинг қайноқ пешанасига бош қўйди,
кейин худди ҳушини йўқотган киши каби унинг қучоғига сингиб
кетди.

B

...Botup бағри тўлиб уйғонди. Оний бир фурсат қаерда
ётганлигини билолмай ўйланди. Аммо, қучоғида тўлин Ой каби сокин
ухлаётган сулувни кўриб, тунги фароғат ёдига тушди. Во ажабо
эрта тонг нафаси гўё хонани нурга чўмгандай туюлди. Бошини
кўксига қўйиб ором олаётган соҳибжамол сиймосида гўзаллик ва
файзиёблик жилоси уфураётгандай эди. Яна ҳам ҳайратланарлиси,
уодатда биринчи марта хиёнат кўчасига оёқ босган эркаклар дилида
ғимирлаб қоладиган кўнгил ғашлигини ҳам, танасини бахшида этган
аёлга нисбатан ижирғаниш туйғусини ҳам сезмасди. Аксинча,
кўзидан уйқу қочиши баробарида, худди она қўйнидан ҳаловат
излаган бола мисол, тинчгина ухлаётган суюкли санамига нисбатан
тийиқсиз соғинч туйди. Бу ҳиссиёт ғулусидан ўзини босолмай тунги
ҳарир либосдаги дилбарни меҳр билан қучоқлади. У шу ғаройиб
истаги боис ой юзли дилбарнинг тинчини бузишдан ҳижолат ҳам
тортганди. Ҳар нечук баҳордай Баҳор гўёки дунё ташвишлари
қалбини тарк этган каби бамайлихотир туш кўрарди.

Йигит англадики, бу учрашув шунчаки тасодиф ёки оддийгина
изоҳланадиган Жисмоний яқинлик эмас. У яна уқдики, ҳар
иккисининг Тупроғи минг йиллар илгари бир хамиртурушдан
қорилган ва унга муҳаббатдан зеб берилган, соғинч нури ила
суғорилган, меҳрдан либос кийдирилган. Акс ҳолда гуноҳга қўл




урилган кеча худди гуноҳдан фориғ бўлган каби қалбда енгиллик
уйғотмас эди. Бу ерда инсон тафаккуридан ташқарида мавжланувчи
сир-синоат зуҳурланганди. Лекин бу ҳилқат номи ва моҳияти
мағзини чақмоққа ҳозир ҳар иккиси ҳам қодир эмасди.

Ботир Баҳорнинг нозик бўйнидан ўтказган қўлини суғуриб
олаётганида унинг кўзлари пориллаб очилди. Тунни бегона эркак
билан бедор ўтказгани ёдига тушиб, юзи шафақ рангини олди.
Ўрнидан туришдан илгари енгил чойшабни йигитнинг бошига
тортди.

— Қарамай турини

У ваннага кириб кетди. Анчадан сўнг эшикни қия очиб,
саломлашди.

– Хайрли тонг, Ботир ака

— Ўзингизга ҳам...

—– Ишга борасизми у шундай дея хона деразасини қия очди.
Ташқаридан салқин ҳаво эпкини юзга урилди.

Йигит юмшоқ ўриндан қўзғалиб, стул суянчиғидаги ички
кийимларидан тортиб кўйлак ва пайпоқларигача ювиб, дазмол
босилганини кўрди. Во ажабо, бунга қачон улгурди экан" Тезда
кийиниб, хайрлашмоқчи эди, айвондан таниш овоз эшитилди.

— Нонушта қилиб олинг

Баҳор гўзаллигидан ташқари саранжом-саришта ва меҳрибон
аёл эканлигини ҳам намойиш этаётгандай туюлди. Бироқ, унинг
табиатида ясамалик, мўлтониликдан асар ҳам йўқ эди. Содда
тушунтирганда, ичи ҳам, таши ҳам, суврати-ю сийрати бир инсон
эди.

Остона ёнида кузатаётганида йигитнинг кийинишига бошданоёқ қаради, бўйинбоғини тўғрилаб қўйди, кулранг костюмининг
елкасини қоқди.

– Ожизлигимни ёмонликка йўйманг, Ботир ака 1 — деди у
кўзларини ерга тикиб.

Ботир унинг нозик белидан авайлаб қучди.

— Бу ожизлик иккимизга тегишли.

— Биласизми, эрталаб уйғонди-му, дилимда енгиллик туйдим...

— Мен ҳам

— Рост айтяпсизми7

— Сиз қандай туйғуларни бошдан кечираётган бўлсангиз, мен
Ҳам шу кайфиятдаман. Муҳаббатимизнинг қудратига ишонаман.

— Айтганингиз келсин. Тўғри, не-не юлдузни бенарвон урадиган
йигитлар юрагимга йўл топишолмаган эди, сиз сездирмай ичимга
кириб, қалбимга ўт ёқдингиз.




— Ўт ёқмадим, — деди Ботир унинг жовдираган кўзларига боқиб.
—– Юрагимдаги оловни туташтирдим, холос.
Баҳор йигитнинг кенг кўксига бош қўйиб, анчагача қўйвормади.

9

Саратон чилласи авжига чиққанида, Ботир севгилисини йўқлади.
Баҳор Намангандан келаётган экан. Тўғри қўшма корхона дарвозаси
ёнида машинадан тушди. Ташқарида тартибни сақловчи норғул
йигит йўғон бўйнини базўр қимирлатиб, унинг қўлидаги сумкасини
очишга мажбурлади.

Ҳозир ҳар қандай хусусий фирма ва офисларда шундай эҳтиёт
чораси кўрилаётгани боис, у эътирозсиз сумкасини кўрсатди. Шу
пайт ичкаридан раҳбарнинг ёрдамчиси Акмал чиқиб қолди. У Баҳор
билан "шефи" ўртасидаги муносабатни зимдан сезарди, шу туфайли
ҳар сафар кўрганида, ҳушмомалалик билан қаршилаб, хурматини
жойига қўярди.

— Ринат, опани қўйиб юбор  — деди у ойнаванд эшик саҳнида
туриб. Сўнг югуриб меҳмон қаршисига пешвоз чиқди.

– Лифтни чақирайми, опа, — деди одатига мос равишда жилмайиб.

Баҳор унға миннатдорлик билдирди.

— Раҳмат, Акмалжон, иккинчи қават унчалик баланд эмас -ку.

Ботир кенг ва ёруғ хона тўғрисидаги катта чарм креслода ким
биландир телефон орқали суҳбатлашаётган экан.

—– Кечирасиз, котибангиз бир ўзи деганига такаллуфсиз эшикни
очаверибман.

Ботир тезда хайрлашиб, гўшакни жойига қўйди. Ўрнидан туриб
маъшуқасини қучоқлади.

– Сизга бу даргоҳ эшиги ҳамиша мунтазир.

Баҳор уни сўроққа тутди:

– Эшигими ёки соҳибиё

Ботир ҳам бўш келмади.

—– Шу эшик ортида кўзлари йўлингизга нигорон маҳбуби.

Улар узун столнинг икки ёнидан жой олдилар.

— Яхши келдингизми

— Раҳмат, мижозларим кутиб туришган экан, ишим битди.

— Жуда соз. Ўзингизга уч-тўрт кунлик таътил эълон қила
оласизми

Аёл ҳайрон бўлиб суҳбатдошига қаради.

– Тинчликми7

— Ҳа, бир маслаҳат чиқиб қолди. Хуллас, Москвадан меҳмон




келяпти.

—– Корхонангизгами

— Йўқ, шахсий меҳмон, аниқроғи, бирга ўқиган курсдош дўстим.

Баҳор ҳеч нарсага тушунмади.

— Дўстингизнинг ташрифига менинг борлигим монелик
кўрсатмайдими

— Аксинча, сизнинг ёрдамингиз керак.

– Менинг ёрдамим. Агар қўлимдан келса, минг марта розиман.

— Қўлингиздан келиши ҳам гапмиё

— Унда одамни қийнамай очиқроқ айтинг

— Очиғини эшитинг. Дўстим ҳозир докторантурада ўқияпти, бир
таниши Фарғона водийсини томоша қилмоқчи экан. Эртага
тушлиқдан кейин Андижон тайёрагоҳига қўнишади.

— Таниши аёл киши эмасми)

— Ҳамма гап шунда-да. Агар бир ўзи бўлганида уйга жой
ҳозирлатиб қўярдим... шериги билан қандайдир ноқулай.

Баҳор Ботирнинг пешонасига нозик кафтини босди.

— Бор-йўғи бир оғиз гап экан-ку, роса чўзвордингиз-а. Шу ҳам
муаммоми. Элёр ҳалиям Тошкентда, бизникига келишаверсин.

Ботирнинг елкасидан тоғ ағдарилди.

У айнан шу таклифни кутганди.

— Тўғриси, роса бошим қотган эди. Корхонамиз профилакторийси
таъмирланяпти, шаҳардаги меҳмонхоналарда иссиқ сув йўқ. Руслар
ёзда бир кунда уч марта ювинишмаса баданига торвоқ тошади.

—– Ивг, дўстингиз ҳам русми7

— Йўқ, аммо уч йилдан буён Россияда яшаб европалашиб
кетгандир, дейман-да.

Бирдан аёлнинг юзига ҳавотир соя ташлади.

— Ботир ака, уйимиз ёқмаса-чий..

Ботир ўрнидан туриб кетди.

– Нималар деяпсиз, ёқмас эмиш-а. Мен эсам бу хонадонга
ўзга одамларни таклиф қилгани қизғонаман. Назаримда, бу уй фақат
иккаламизнинг пирли ва сирли паноҳгоҳимиздай. Қолаверса,
сизнинг саранжом-саришталигингизни улар қадрлай
билишармикан

Жузвон уни тинчлантирди.

– Меҳмон отадай улуғ, сира хавотирланманг.

— Яхши, демак, бу масалага маҳси кийдирилди. Энди асасийсига
ўтамиз.

Баҳорнинг ҳайрати ортиб, у ҳам жойидан қўзғалди.




— Бутун нуқул фақат топишмоқ айтялсиз-а, Яна "асосийси" нима
экан.

— Эҳтимолки уч кунга Шоҳимардонга боришга тўғри кеп қолар.
Ишингизни шунга қараб режалаштирсангиз, яъни бояги
таътилингизга ўзингиз имзо чексангиз.

Баҳор бир муддат ўйга чўқди. Кейин дераза ёнида саволига
жавоб кутаётган севгилисининг елкасига бош қўйди.

— Ботир ака, сиз туфайли ишқ шараобини тотдим. Осмондаги қўл
етмас юлдуз эдим, энди сизнинг ҳамроҳингизга айландим. Сиз нима
десангиз, шунга розиман.

Тўсатдан телефон жиринглаб, унинг туйғулари бўлинди. Кабинет
соҳиби гўшакни кўтарди. Қисқа савол-жавобдан сўнг у маҳвашига
юзланди.

— Эртага барвақт келишар экан.

Эртасига Ботир меҳмонларни Андижон тайёрагоҳидан уйга
бошлаб келди. Баҳор уларни йўлақда қаршилади.

Ўрта бўйли, тўладан келган, қизғиш сочлари сийрак, бодом қовоқ,
табиати қувноқ кишини Анвар Чориевич деб таништиришди. Ёнида
новча, кўзлари кўм-кўк, ранги оппоқ қирра бурун, ингичка қошлари
бўялган аёл Аня экан. Аня хушрўйлигидан ташқари, одам билан
тез киришиб кетаркан. Унга бир пасда Баҳор ёқиб қолди. Сайёҳлар
сумкасини очиб, фаранг мушкини совға қилди.

Кечки овқат пайти яхшигина ичиб олган Анвар ҳеч кимга гап
бермагач, аёллар зерикиб қолишди, шекилли, узр айтишиб,
ётоқхонага кириб кетишди.

Икки дўст ҳоли қолишгач, меҳмон қувлик билан деди.

— Дидинг чакки эмас, бунақасини қайдан топдинг

Ботир жиддий жаноб қайтарди:

– Худо берди.

— Унда ароқдан қуй. Тўлдириброқ қуй. Қани, мана шу мўъжиза
учун олайлик.

У сўзи охирига етиб-етмай бир силтишда қадаҳни бўшатди.

— Аммо, қойилман. Мен сени лол қолдирмоқчи эдим, сен мени
ҳайратга солдинг. Хотининг биладимий

Йигит хомушгина бош чайқади.

— Унда ҳушёр бўл. Яна икки ўт орасида ёниб кетма. Завжангнинг
феълини биламан, жаҳли чиқса отасини ҳам аямайди.

Анвар аввал ҳам насиҳатга ўч эди. Ботир уни шу ҳолича —
содда, самимий ва беозорлигича яхши кўрарди. Беш йил таҳсил
кўришиб, бирон марта сен-менга боришмаган, бирининг нарсасини




иккинчиси сўраб-сўрамай ишлатаверишган. Аслида уч ўртоқ
ўқишнинг бошидан-охиригача бир ёқадан бош чиқариб юришганига
баъзиларнинг ҳасади ҳам келарди. Бу дўстлик ришталари ҳамма ўз
ўрнини топганидан кейин ҳам узилмади. Доимо телефонда ҳолаҳвол сўрашиб туришади, йилига уч-тўрт марта учрашишади. Агар
Ботир Тошкентга борса, албатта Анварга қўнғироқ қилиб қўяр, У
эса Қашқадарёдан Нормуродни чақириб — уч дўст бир-икки кун
талабалик ҳолатига қайтишиб, кайфларини чоғ қилишарди. Тақдир
ҳар учаласининг бошига турли қисматларни ёғдирди. Муҳаббат
бобида Анварнинс омади чопмади, Нормурод эса кечикиб бўлса
Xam бахти учун охиригача курашди. Институтнинг иккинчи
босқичидаёқ уйланган Ботир севги-муҳаббат туйғуларига унчалик
ишонмасди. У чинакам оилапарвар ота эди. Айниқса, хотини
касалвандлигига қарамай қўчқордай ўғил туғиб бергач, бутунлай
уларга боғланиб қолди. Фақат ишни ўйлади, шахсий ҳаётига эрк
бермади, маишат, ичкиликбозлиқдан нари юрди, аёлларга қизиқмади.

— Аммо-лекин, — яна маърузасида давом этди. Анвар, кўзларини
зўрға очаркан. — Истаганингча юр, мазангни қил, уқдингми Бироқ,
ҳаргиз севиб қолма. Севги — сароб Шу сароб одамни алдайди,
ишонтиради, кейин кимсасиз дашту саҳрога етаклаб келиб, ўзи
қумга сингган ёмғир каби йўқликка равона бўлади. Сен эса тешик
тоғоранг билан "Боғ аро"ни куйлаб қолаверасан. Бу шунчаки
қўрқитиш эмас, бор гап. Между прочем, ҳамма воқеадан
хабардорсан, у дамларни эслашга ҳожат йўқ. Мен аллақачон унутиб
юборганман. Рост айтяпман, зирирдай эсламайман... Ие, ҳалиям
ичмадингми. Қани, қуй, э йўқ, менга қуй, ўзингникига қўл тегмабдику. Бу, дейман, ҳалиям кам тортасанмиё Яхшимас, эркак киши
"стресни скимат" этиб туриши керак. Бу Фёдорнинг ўгити. Фёдорни
танийсанми Ҳа, ўша машҳур хирург. У чинакам ўғил бола чиқиб
қолди. Тўқсон ёшида ёш аёлга уйланди. Мана шу Анянинг
дугонасининг таниши экан. Йўқ, Углов эмас, ҳалиги ёш хотини.
Амма, мен Назокатни бутунлай унутганман. Юрагим ачишмай
қўйган. Икки фарзанди билан эрининг кўзига чўп суққан хотин
тилга олишгаям арзимайди. Ҳозир Аня билан апоқ-чопоқман, ярим
йилдан ортди. Москвада, халқ банкида бўлим бошлиғи, меровой
аёл. Лекин... бояги гап. Сен Баҳорингни севиб ўтирма. Майли,
ўйна, юр, кул, аммо, юрагингни берма. Ҳусайн Бойқаронинг ноласи
хаёлингдан кўтарилматандир. Нимайди, шошма, ўзим топаман. Ҳа,
"қалбимни семургга бериб қўйдим..." Мен эса Назокатга берибмана. Шошма, яна битта қуй. Бу охиргиси. Сен учун кўтараман. Меравой
А



йигитсан: — Энди ўрнингдан тур, бир ташқарини айланиб келайлик.

Анвар анча изганига қарамай, ҳушёр эди. Кўчага чиқиб, сигарет
тутатгач, бир пасда ўзига келди-қолди. Улар Навоий шоҳкўчаси
бўйлаб, истироҳат боғига, ундан Бобур майдони орқали, Нефттрест
бекатигача сайр қилишди. Уйга киришганида, икки сулув худди
қадрдон дутоналар каби бир-бирининг пинжига суқилиб ширин
суҳбат қуришарди.

— Анвар Чориевич, ювинсангиз, ванна тайёр – деди Аня бироз
кескин товушда.

— Хўп, хоним. Айнан шу таклифни кутиб тургандим-да.

У итоатгўй ўқувчидай ваннахонага кириб кетди. Тезда ювиниб
чиқди-ю, балконда қолган очиқ ароқ томон талпинди. Бироқ
ётоқхонани бўшатишган санамлар бу ерни ишғол қилиб
улгуришганди. Тарвузи қўлтиғидан тушган меҳмон барчага хайрли
тун тилаб, ўринга чўзилди. Ундан сал илгарироқ, эртага
Шоҳимардонга боришга келишган эдилар. Чунки Андижоннинг
жазирама иссиқ ҳавосига россиялик ойимқизнинг бардош бериши
маҳол эди.

..Нонуштадан сўнг Ботир ишхонага келиб учта ўринбосарига
тегишли топшириқлар берди. "Юқори"га чиқиб уч кунга рухсат
сўради. Сўнг уйига борди. Хотини телевизор кўриб ётган экан.
Ўғли мактабга кетибди. Уни кўриб, онаси Саломат хола ошхона
тарафдан чиқиб келди.

— Меҳмонларингни кузатдингми, болам

— Олия қандай —у саволга жавобни унутиб, хотини томонга
ишора қилди.

Онаизор уни тинчлантирди.

– Шукр, анча яхши. Кечқурун сени йўқлаганди, Москопдан
меҳмонлар кепти, дедим. Кир, сўрашиб чиқ.

Анчадан буён тўшакдан турмаган Олиянинг ранг-рўйи олинган,
сочлари тўзғиган эди. Эрини кўриб, жойидан қўзғалмоққа чоғланди.
Лекин, уддасидан чиқолмади.

Ботир хотинининг ўриндиғи четига ўтириб, пешонасига қўлини
босди.

— Тузикмисиз — деди секин.

Олия бош ирғаб, яхшилигини билдирди.

Ботир хотинини шу аҳволда ташлаб кетаётганига дили Рашланди.
Бироқ нима қилсин, ахир бу уч-тўрт кунлик дард эмаски, олдидан
жилмай ўтирса.

Қарийб уя йилдан буён аҳволи шу. Бечора янаям фил экан,




чидайди. Икки-уч ой оёқда юради-ю, яна бир-икки ҳафта тўшакка
михланиб қолади. Юрагида шовқин бор, буйраги ҳам заиф. Шу
муддатда кўрсатмаган табибу шифокор қолмади. Рости Олиянинг
ўзи ҳам касалхоналардан зерикди.

Яхшики, қайнонаси, эри меҳрибон, доимо эътиборида тутишади.
Синглиси Нозима ҳам шу ерда. Барча дори-дармонларни ўзи
ичкизади, муолажаларини кузатиб боради.

— Нозимахон мактабдами — ҳовли тарафга қараб сўради Ботир.

– Ҳа, эрталаб кетди. Тезда қайтади. Меҳмонларингиз келишдими

– Ҳа, улар билан уч-тўрт кун юраман. Сиз хавотирланманг,
телефонда боғланиб тураман.

Олия миннатдорчилик билдирди.

— Раҳмат, Ботир ака) Яхшиям дастингиз узун экан, акс ҳолда шу
чоққача совуқ ерда ётган бўлармидим

Бу гапдан Ботирнинг бадани музлаб кетди. Хотини сира
тушкунликка тушмасди. Наҳотки, кўнгли бирон нарсани сезиб
қолган.

— Сиз бемаъни хаёлларга берилманг7 Москваликлар билан
яқинроқ танишиб, керак бўлса, Россияда, Германияда даволатаман.
Мен бор эканман, ҳеч қачон сизни бу аҳволда қолдирмайман.

— Аввало, Худо, кейин, албатта, сизга суянаман-да, дадаси.

Ботир хотинининг киприклари орасидан сизиб чиққан ёшни
артиб жойидан қўзғалди.

— Раҳмат сизга: Ҳозир мен анча кучга кириб қолдим. Сиз бемалол
меҳмонларингизни кузатаверинг. Қанийди, тузук бўлсам, уйда
дастурхон ёзардик...

– Ҳали бу кунларга ҳам етамиз, ноумид – шайтон.

Олиянинг пешонаси ва қовоқлари атрофидаги майда чизиқлар
қуюқлашди.

– Менинг ёлғиз умидим — Сиз. Ахир эрта, хазон бўлишимга йўл
қўймассиз. Сизни кўрсам, кўнглим тоғдай кўтарилади, яшашга
завқим ошади. Дардим чекингандай, вужудимда куч-ғайрат уйғонади.
Аллоҳга шукр, мени сиздай олижаноб, меҳрибон инсонга
йўлиқтирибди.

Ботир бу изҳори дилни хотиржам тинглашга қийналарди. "Ё
қудратингдан, – ўйга чўмди у. — Шу ҳамд-саноларни атиги ярим
йил илгари эшитсайди. Келиб-келиб кўнгилдаги ёрга йўлиққанида,
қўйнингдаги ёрнинг Ҳам меҳригиёси товланиб турибди-ку. Неча
йилдан буён кутган, умидини узмаган ва ҳатто кейинчалик орзуламай
қўйган ширин лутф энди қулоғига қуйиляпти", У хотинининг дағал




сўзлари, терс феълига кўникиб, пешонамга битгани шу экан-да,
дея тақдирига тан берганида, бирданига вазият бутунлай ўзгариб
кетса-я. Ёки Олия Баотирнинг хатти-ҳаракатини зимдан пойлаб
юрибдимикин { Наҳотки, илондай майин эшилаётган тилининг тагида
тил бўлса... майли, энди ортга қайтиш йўқ. Кўнгил ишига биров
аралашолмайди. Ўттиздан ортганида, чинакам севги сеҳрига дуч
келди. Унинг ўтли эҳтиросларидан боши сархуш айланди. Вақт
ўтгани сайин бу туйғулар мустаҳкам илдиз отиб бормоқда. Мабодо
Олия жанжал кўтарадиган бўлса, шак-шубҳасиз енгилади. Фақат
ҳозиргидай ўз анъанасига хилоф равишда, латиф суханлик қилмаса,
бас. Бошини эгиб турган аёлнинг кўксидан итариш эркакликка
нсмуносиб. Агар шармандаликни бўйнига олиб, ўз ҳақ-ҳуқуқини
ҳимоя этишга бел боғласа, унда Ботир сўнгги нафасигача
муҳаббатига паноҳ излайди, ишқига хиёнат қилмайди.

Унинг ўйга чўмганини ўзича идроклаган Олия жойидан қўзғалиб,
эрининг елкасига қўл узатди, авайлабгина силади.

— Сиз мендан хавотирланманг. Биласиз, дардга сўз
бергувчилардан эмасман. Диққатингизни чалғитмай,
меҳмонларингизни кўнгилдагидай кузатинг, сизни кутаман.

Ботир Олиянинг яноғидан ўпиб, хайрлашди. Саломат буви ҳовли
саҳнида яхна чой тутиб турганди, ўғлини кўриб, пахта гулли пиёлани
узатди.

– Ма, ичиб ол, ёзнинг кунида юрак ёниб туради...

Онаизор кошкқи боласининг юрагигина эмас, бутун вужуди
жизғанак бўлиб, ўз ёғида ўзи қовурилаётганини тушунса. Аммо,
ҳозирги луқма жуда нишонга теккан эди.

Ботир дарвоза олдидаги "Нексия"га чиқди.

— Баҳор опангнинг уйига ҳайда1

У файзли хонадонга кирганида, Анвар Аняга нималарнидир
уқдираётган, Баҳор эса ўз бўлмасида сафар тадоригини кўраётганди.

—– Хотинингиз жудаям ёқди, — деди сунбул сочли меҳмон майин
табассум ила.

Анвар дарров луқма ташлади.

—– Худди шу фикрни дўстимга нисбатан айтсанг, ҳаётда биринчи
марта ҳақиқат руҳсорини очган бўлардинг.

Аня шеригининг елкасига беозоргина шапатилади.

— Файласуфларда ҳамиша муқобил фикр тайёр туради. Ахир
Баҳорни алқагани Ботирга хуш ёқмайдимиё

— Албатта, эр учун аҳли аёли ҳақида яхши гап эшитишдан кўра
қувонч йўқ.

I?



Аня ҳозиргина лаб бўёқ суртилган лола янглиғ дудоқларини
чўччайтириб Анварга қаради.

— Аня, кўрдингми, Ботир чинакам жентелмен экан.

Шу пайт торгина йўлакка Баҳор ҳам чиқиб, сафга қўшилди. У
енги калта сариқ майка, пойчасига зар жияк тикилган яшил шим,
оёғига оппоқ красовка кийиб олганди. Майин сочига гулли
сочтурмак қадабди. Шу туришида кўпроқ талаба қизларни эслатарди.

Анварнинг эси оғиб, Аняга гап қотди.

– Жоним, рус гўзалига мен тан берганман, ўзбек соҳибжамоли
пойига эса, Искандар Зулқарнайн йиқилган. Ишонмасанг, ёнингдаги
парига боқ.

Баҳор табиатан ёш болалигини йўқотмаган, мақтовлардан
тортинадиган ғаройиб аёл эди. Ҳозир ҳам ширмон юзлари дув
қизариб, бошини ерга эгди.

— Анвар ака, — деди у жилмайиб. — Ёнингиздан оққан сувнинг
қадри йўқ экан-да. Дугонамнинг чиройи икки дунёни ёритади-я.

Чиндан-да Аня келишган жувон эди. У банк ходими эмас, худди
спортчи қизларга ўхшарди. Оппоқ юзи, кўм-кўк кўзлари эркакларни
бефарқ қолдирмайдиган даражада жозибали эди.

— Энди гап бундай, — деди Анвар мавзуни ўзгартириб. —
Ҳайдовчингта дам берасан. Беш киши сиқилиб-қимтиниб юргандан
кўра, ўзимиз хотиржам бориб-келганимиз яхши.

Аслида Ботир ҳам шу фикрда эди. Баҳор-ку, доимо севгилисининг
рул бошқаришини ёқтирар, ўзи эса олис йўлларда ёнига ўтириб,
гоҳ тўхтамай сўйлар, гоҳо ўйга ботар, баъзида елкасига бош қўйиб,
секин ухлаб қоларди. У Ботир билан ўзини мутлақо хотиржам
сезарди.

Анвар Аня билан машинанинг орқа ўриндиғидан жой танлаганди.
Бунга жазмани кўнмади.

— Биз аёлларнинг ҳам ўзимизга яраша сиримиз бор, қолаверса,
дўстлар неча йилда энди учрашдинглар, хулласи калом, эркаклар
олдинга, биз орқага чиқамиз.

"Нексия" шаҳарни ортда қолдириб, Асака йўли бошланганида,
Ботир Анвардан докторлик ишлари қандай кетаётганлиги тўғрисида
сўз очди.

— Гап бундай, — деди Анвар негадир Ботир қолиб, орқасига
ўгириларкан. — Бутун сайр давомида ишдан гапириш йўқ. Ҳар
мавзунинг ўз ўрни бор.

— Унда, нима ҳақида баҳслашамиз, — деди Аня шеригининг доимо
баҳсталаблигига нозик шама қилиб.




— Шу ҳам муаммоми7 —у бодом қовоқларини қисиб аёлларга
тикилди. — Айни пайтда таомдан сўз очиш фурсати етди, деб
ўйлайман.

– Худога шукр, — деди "мовий кўз" шарақлаб кулиб. –
Қўрқувдимки, "юз грамм" тўғрисидаги қасидангизни ўқийсизми деб...

—Ё тавба, ахир тушлик таомни ўшал қасидасиз тановвул қилиш
мумкинми

Аня бўш келмади:

— Ботир рулда, бир ўзингизга ноқулай эмасмикан

— Нега бир ўзим...Сизлар-чи

– Мен сира ичган эмасман, — дарров ўзини оқламоққа киришди
Баҳор.

Аммо бу таъкид меҳмонга таъсир қилмади.

— Жуда соз. Ҳаётингизда биринчи марта биз билан отасиз. Демак,
ҳали, замон тарихий воқеа рўй беради. Бу масалада жанобингизнинг
тушунчаси қандай

Ботир ёнига ўгирилиб, жилмайди.

— Бизда демократия.

Анвар хурсандлигини яширмай чапак чалди.

— Яшавор, дўстим

Йигит сўзида давом этди:

— Аммо..

— Аммони қўя тур. Аммога бало борми

— Ҳар ҳолда, билиб қўйганинг яхши. Бизда демократия. Аммо
оддий эмас.

— Яъни)

— Яъни, шарқона.

— Хўш, нима қипти;

Мулоқотга Баҳор қўшилди.

—Гап шундаки, шарқона демократиянинг ўзига хос жиҳатлари
бор.

— Аниқроғи; Нима бало, сизлар топишмоқли гапларни хуш
кўрасизларми7

– Ҳаётнинг ўзи топишмоқ-ку.

— Бўпти, мени қийнаманглар. Мен учун Ғарб билан Шарқ бир
қадам.

Аня луқма ташлади.

— Бир қадамми ёки бир қадаҳ:

Анвар бу пичингдан ранжимади. Қисқагина жавоб берди.

– Униси ҳам, буниси Xam!




—– Менга қара; — Ботир дўстининг эътиборини ўзига жалб этди. —
Агар бироз сабр қилсанг, Фарғонада овқатланардик. Баҳонада
хониминг шаҳарни томоша қиларди.

— Умуман, фикринг ёмон эмас. Унақада ҳолироқ жойда тўхтаб
қўйсанг.

— Чарчадингми

— Йўқ, жаҳоншумул иш бор.

– Тушундим, ҳозир бирон дарахт ёнида секинлайман.

— Секинлашинг нимаси, ахир, мен тўхтаб қўй, деяпман.

Қуванинг қоқ белидан ўтган магистрал йўл қирғоғида тўхташди.

Ботир Анварга маъноли боқди.

— Чиқавер, биз кутиб турамиз.

— Юкхонани оч.

Ботир юкхонадан қўл ювгани сув олса керак, деб ўйловди. Анвар
битта шиша кўтариб, машинага ўтирди.

— Э-ҳа, гап бу ёқда, дегин.

— Ма, қуй. Шу чоққача ўзим учун ўзим қуймаганман.

Ботир пиёлага бир қултум қуйди.

— Устимдан куляпсанми, ахир, бу томоқни ҳўллашга ҳам
арзимайди-ку. Чизиғидан тўлатиб қуй. Ҳа, бу, бошқа масала.

Анвар пиёлани тез бўшатди. Чап қўлида, озгина кесилган қази
бор эди, нафасини ичига ютиб, секин гўшт тишлади.

— Ана энди истаган жойингга кетавераман. Ҳар ҳолда нафснинг
жағини босдим.

– Мадомики нафсинг ором олибди, энди бизнинг гурунг сенга
ҳалал бермаса керак)

Анвар Аняга қарамай ҳитоб қилди:

— Бажонидил, жоним Куйла, юрагимга ором бағишла, токи
кўнгилга алам чўкмасин.

Аслида у бундай демоқчи эмасди. Беихтиёр тилига шу ибора
чиқди. Ҳозир тилни айблаш ҳам ноўрин. Чунки тил бамисоли бир
чўмич, дил эса тафаккур қозони. Қозонда неки бор, чўмичга чиқади.
Яхшилар иллатни чўмичдан эмас, қозондан қидирадилар. Қозон
эса, ҳалиям армонли эди.

Уни хиёнат ўти қорайтирганди. Орадан неча йиллар ўтса-да, у
ҳамон тинмабди, фақат қозон тагига чўкиб турибди, холос.

Қизиқ, ўша воқеалардан Аня хабардормикан) Умуман уларнинг
дўстлиги қай даражада Бу яқинлик муддаоси руҳга озуқа беришми
ёки баданга... Бу, жумбоқ. Нафсиламбрини айтганда бунинг аҳамияти
йўқ. Айни чоқда улар азиз меҳмон мақомида. Меҳмонни муҳокама




қилмайдилар, аксинча кўнглини хушлайдилар.

Ўртадаги жимликни табиат манзараларидан завқлана бошлаган
Аня бузди.

— Қаранглар, боғларнинг адоғи кўринмайди. Ўзбеклар нафақат
меҳнаткаш, шунинг баробарида бой-бадавлат ҳам эканлар.

Анварнинг кўзлари юмилиб, уйқуга кетди. Баҳор индамай
атрофни кузатарди.

"Мовий кўз"нинг таассуротларига Ботир ойдинлик киритди.

— Сиз ҳозир моддий бойликни назарда тутяпсиз. Ўзбекларнинг
маънавий бойлиги янада бисёр.

— Эҳтимол. Тўғриси, Ўзбекистон ҳақида жуда оз биламан.
Сизларнинг очиқкўнгил, меҳмондўстлигинглар ҳақида кўп
эшитганман. Аммо миллий адабиёт ва санъат намуналари билан
таниш эмасман.

— Наҳотки, ўзбеклардан чиққан биронта шоир ёки ёзувчининг
асарини ўқимагансиз 7

— Нега энди, биламан. Алишер Навоий, Амир Темур тўғрисида
ўқиганман. Яна Смирнова-Ракитинанинг "Абу Али ибн Сино"
тарихий романини ўқиганман, Умар Хайём тўғрисида ҳам китоб
бор.

— Умар Хайём ўзбеклардан чиқмаган, у форс-эрон миллатига
мансуб.

—– Мирзо Бобур-чи, мўғилмиё

Ботир меҳмонни мулзам қилмаслик учун сукут сақлади. Унинг
жонига Баҳор аро кирди.

– Биласанми, Бобур асли Андижонда туғилган, бизнинг
ҳамшаҳримиз.

Аня астойдил қизиқиб қолди.

– Ростданми, Ҳиндистонда Тожмаҳални қурдирган подшони
айтяпсанми3

—– Тожмаҳални Бобурнинг эвараси Шоҳжаҳон севгилиси
Аржумандбонуга бағишлаб барпо этган. У дунёдаги етти
мўъжизанинг бири.

Анвар ухламаган экан, бошини кўтармай деди.

— Бу оламда бир эмас, ўнта Тожмаҳалга арзийдиган не-не зеболар
бор. Шунинг қаторида битта вайрона кулбага ҳам арзимайдиган
маккоралар топилади.

Баҳор Анварнинг сўзларидаги ўкинчни пайқади.

— Анвар ака, севги бобида адашган кўринасизми

Бу беозор аёл бехосдан йигитнинг жон жойини оғритди. Аслида




Ҳам у муҳаббатдан куйганлардан эди ва бу аламли хотиралар яраси
ҳали тамоман битиб кетмаганди. Бу ҳол Ботирга ойдин эди. Шу
боис тезда гурунг пайновини бошқа томонга бурди.

— Азизлар, шоирлар мадҳидаги гўзал Фарғонага кириб келдик.

Гарчи йўллардаги қучоқ етмас чинорлар кесилиб,
сийраклаштирилган бўлса-да, барибир тоғлар қуршовидаги кент
соя-салқин ва ҳавоси тоза эди.

Гулларга бурканган хиёбонлар, равон йўлаклар, чор-атрофда
қўлтиқлашиб юрган ёшлар Аняга ёқди. Айниқса, у соқоли қордай
оппоқ чолларга нигоҳи тушганида, ҳайратини яширолмасди. Машина
тўхтаган жойда ихчам яктагига чорси боғлаб, узун пичоқ таққан
оқсоқол меҳмонни ўзига ром этди. У сумкасидан кафтдай аппаратини
олиб, ўша нуронийни суратга туширди. Кейин ўша матоҳини Ботирга
бериб, қария билан бирга эсдалик учун муҳрлаб қўйишини сўради.
Кайвони чол ҳам ёшларнинг илтимосини ерда қолдирмади, ҳатто
пичоғини қинидан суғуриб, Аняга кўрсатиб турди. Кутилмаганда
"фотомодел чол" русиялик ёқимтой қизнинг яноқларидан ушлаб,
ўзига қаратди-да, пешонасидан чўлп этиб ўпиб олди.

Ушбу манзарани кузатиб турган Анварнинг қош-қовоғи уюлди,
кенг пешонаси тиришиб, шўх "йигит"га хўмрайиб қаради. Ботир
билан Баҳор кулгудан ўзларини тиёлмай, тескари ўгирилишди.

Аня эса ҳайратдан узун киприкларини пирпиратиб, қотиб
турарди.

— Водийнинг чоллари шунчалик, йигитларига тўзим берсин, —
деди Анвар ўзига келиб.

У табиатан оқ кўнгил, тез ёниб, тез ўчадиганлар тоифасидан
эди. Бир оёғини гўр тортган мўйсафиддан рашк қилгани учун ўзидан
хижолат чекиб, базўр илжайди. "Рақиби"нинг ёнига келиб, оҳиста
белидан қучиб, даст кўтариб яна авайлаб туширди. Қария қўлларини
дуога очди:

—– Илоҳим, қўшганинг билан қўша қаригин1

Машинага жойлашишгач, барибир Аня ҳайратини тилига
кўчирди.

—– Шустрий старичок1

Анвар унга тасалли беришнинг антиқа йўлини топди.

— Бекорга ранжияпсан. Водийда кекса одамкинг ўпичи энг юксак
эҳтиром рамзидир. Афсуски, сен унга миннатдорлик билдирмадинг
Бундай пайтларда ўзбек қизлари пайтдан фойдаланишиб, яноғидан
ҳам бўса олдиришади.

Меҳмон ишонқирамай, Баҳорга савол назари билан боқди. Бироқ,




унима дейишини билмай кулиб қўя қолди.

— Ана, Баҳор тасдиқламади-ку бу гапни, — деди у ўжарлиги тутиб,
Анвар қулоққа лағмон илишда устаси фаранг эди.

— Албатта индамайди-да, у сенга ҳавас қилаяпти. Оқсоқоллар
ўзига ёққан қизларгагина шундай илтифот кўрсатишади, деб айтдимку.

Ботир бу пайтда "Нексия"ни Водил томон учириб борарди. Йўл
бўйларидаги томи-томига тегиб турган иморатлар, ҳар бир дарвоза
ёнида ўйнаётган уч-тўрттадан болалар меҳмонда қизиқиш уйғотди.

— Шу кичкинтойлар битта оила фарзандларими

Яна Анвар тилга кирди.

— Албатта, сен нима деб ўйловдинг7

— Битта хонадонда шунча фарзанд... уларни тарбиялаш оғир
эмасми7

— Асло, муҳими бола туғилиб қолса, бас, ўзлари бир-бирини
етаклашиб улғаяверишади.

— Битта оилада қанча бола бор

—– Ҳар хил, озида учта, кўпида ўн учта.

—– Ҳазиллашяпсанми

— Ахир, ўзинг кўриб кетяпсан-ку. Бу болалар ҳали кичик.
Катталари ўз юмуши билан банд.

— Болалар ҳам ишлашадими)

—– Ишлаган тишлайди-да.

— Улар қандай иш билан шуғулланишади

— Масалан, мол, қўй боқишади, томорқага қарашади, экин экишиб,
ҳосилини бозорда сотишади.

— Унда қачон дарс тайёрлашади7

—– Мактабда Энг қулай йўли шу.

Аня жавоблардан қониқмади. У Анварнинг гап-сўзларига
ишониш-ишонмасликни билмай лабини тишлади.

Машина Водил марказидаги кўприқдан ўтаётганида меҳмон яна
Анварни сўроқ-саволга тутди.

— Буни қара, анови дарёдаги сувми)

Шоҳимардон суви оппоқ эди.

Энди Ботир ҳазилга мойиллик сезди.

— Аня, бу оддий сув эмас, сут. Ўзбекистонда айрим дарёлардан
сут оқади.

Бу лофни Анвар янаям шиширди.

— Лекин, мойли эмас, ёғи олинган. Мойли сой Андижонда,
адашмасам, Маданият қишлоғида.




Бу сафар Аня йигитларнинг гапига чиппа-чин ишонди.

— эотир, тормоз бер — деди у чап қўли билан унинг елкасига
уриб.

—– Нима қилмоқчисан

— Дарёга тушамиз. Қара, қандай гўзам Худди мўъжизанинг ўзи.
Кўп мамлакатларга бордим-у, аммо, сут оқадиган дарё кўрмагандим.

Ботир рулни чап тарафга бурди. Дарё ўзани ям-яшил ўт-ўланлар
билан қопланган кенг сайхонликдан иборат эди. Қирғоққа
яқинлашганларида яйдоқ қум-шағаллик бошланди.

— Қаёққа кетяпсан, ахир, бу қайиқ эмас-ку — капалаги учиб
оёғида "тормоз" босди Анвар.

Ҳаммалари ташқарига чиқишди. Шарқираб, пгўх оқаётган дарё
"нафаси" юзга урилди. Ҳаводаги озон шундай ўпкага кириб борар,
нафас олиб тўймайдиган даражада иқлим мусаффо эди. Дарёнинг
нариги қирғоғида осмонўпар тоғ ястаниб ётибди, унинг тўшини
писта, бодом ва яна арча дарахтлари эгаллаган.

Баҳор сершох арча остидаги кўм-кўк майсалар устига тўшакча
ёзиб, Аняни ёнига чақирди. Бироқ сунбул соч бошини сарак-сарак
қилганича дарёга яқинлашиб борарди. Анвар ҳам ноилож унинг
ортидан чопди.

— Жоним, бу сенга Москва-река эмас, эҳтиёт бўлишинг керак.

Аня атайлаб унинг жаҳлини чиқарди.

— Гапини қаранглар, Москва-река олдида бу чувалчанг-ку.

– Тўғри, — дарров тан олди йигит. — Лекин бунинг ваҳми аждаҳо
даҳшатидан қолишмайди.

–Мен сут ичмоқчиман, — сўзида қатъий туриб олди меҳмон.

– Нималар деяпсан, бу сут эмас, сув-ку.

— Демак, мени лаққиллатибсан-да.

— Асло, сут сал пастликда эди. Бу ердан муздай сув чиқади,
тошдан, тошга урилиб, сутга айланади.

– Майли, сувга ҳам розиман.

Чиндан ҳам оқим жуда тез эди. Бу ердан идишга сув олишнинг
иложи йўқлигини била туриб, қиз оёқ тирашини қўймасди.

— Яхши, — деди Анвар туфлисини ечаркан. — Ҳозир сув ичасан.
Фақат ҳовучимда, бошқа йўли йўқ.

Шу пайт от чоптирган йигитлар уларга яқинлашиб, бир нималар
дейишди. Бироқ дарё шовқинида гап эшитилмасди. Отлиқлардан
бири эгардан ерга сакраб, Анварнинг орқасидан етиб олди.

— Ака, Шоҳимардонсой ҳазилни ёқтирмайди, қирғоққа
яқинлашманг.




Анвар энгатиб йигит томон қаради-ю, беихтиёр мувозанатини
йўқотиб, дарёга тушиб кетди.

Аня жон ҳолатда қичқириб юборди. Баҳор нима гаплигини
билмай, ирғиб ўрнидан туриб, ўша тарафга чопди. Ботир
машинасини яланглиқкдан йўл бўйига қайтараётганлиги туфайли
фалокатни сезмай қолди.

Яхшиям, чўпон йигитлар эпчиллик кўрсатишди. Анварга
гапираётгани унинг ортидан ўзини сувга отди. Бошқаси юз метр
нарига бориб, дарё ёйилиброқ оқадиган жойга оти билан тушди.
Икки қиз ҳам қирғоқ бўйлаб, ҳой-ҳойлашиб югуришарди.

Анвар ўзини йўқотиб қўймади. У болалигидан тоғ дарёсида
чўмилиб улғайганди. Шу боис, ўзини оқим ихтиёрига ташлаб, фурсат
пойлади. Фақат уйдай ҳарсанг тошларга урилишдан эҳтиётланди.
Шу алпозда анча оқиб борди. Қуйида бешта отлиқ унинг "йўлини"
пойлаб туришарди. Дарё шиддати пасайган жойда чўпонлар унинг
белидан тортишиб, худди янги улоқ каби отга ўнгаришди. Кўп ўтмай,
уўзини машина олдида кўрди. Отлиқлар раҳмат эшитишгач, қирга
қараб ўрлашди.

Аня қўрқувдан қалт-қалт титрарди. Анвар эса совуқдан кўкариб
кетганди. Ботир уни машина ичига чорлади.

— Дарров уст-бошингни алмаштир, акс ҳолда шамоллаб қоласан.

— Янгиларини қаерга қўйди экан, — деди "сузувчи" оппоқ, садафга
ўхшаш тишларини шаққиллатиб.

Бу пайтда "сунбул соч" спорт сумкасидан унинг қуруқ
кийимларини топиб, Ботирга узатди.

– Шу холосми — деди Анвар уст-бошини алмаштиргач.

— Яна нима керак — сўради Ботир ҳўл кўйлак-шимнинг сувини
сиқиб ташларкан. Баҳор унинг қўлидан кийимларни олиб, қайтадан
сиқиб, арча шоҳларига илиб қўйди.

— Бироз шабадада турсин, селгийди, кейин йиғиштириб оламиз.

– Шоҳимардонда сувда оққанларга ҳеч қандай имтиёз йўқмит –
Ботирга қараб томоғини чертди Анвар.

Баҳор ўзи танлаган баҳайбат арча остига кичик дастурхон ёзилди.
Биттадан помидор, бодринг, булғор қалампирини бўлак-бўлак қилиб
кесди. Аня гўшт ва колбасадан газак тайёрлади. Уст-бош қуриши
баҳона салкам бир соатча дарё қирғоғида ҳордиқ чиқардилар.

— Ҳалиям шу одатинг бор экан-да, — сўради Ботир бундан ўн
икки йил илгари рўй берган воқеани эслатиб.

Ўшанда апрелнинг сўнгги куни эди. Иккинчи майда Андижонга
Таклиф этилгандилар. Боиси, Ботирнинғ фотиҳа тўйи шу кунга




белгиланганди.

— Аввал бизникига, Самарқандга борамиз, сўнг водийга
қайтамиз, — таклиф киритди Анвар. Улар билан Нормурод ҳам бор
эди.

Анвар поёнсиз қир-адирлар оралиғидаги мўъжазгина қишлоқда
яшаркан. Ҳар бир ҳовли оралиғи ярим чақиримдан зиёд. Девортош деган тўсиқнинг ўзи йўқ. Уйлар ҳам айвонсиз, пахсадан
қурилган. Шу боис, ташқарида 50 даража иссиқ бўлса ҳам, ичкари
муздай, роҳатбахш.

Талабаларнинг оёғига қўй сўйилди.

Кўз очиб-юмгунларича қишлоқнинг катта-кичиги ҳовлига
тўпланди.

– Хўш, сафар муддати қанча, — саволни кўндаланг ташлади
Маҳалла оқсоқоли.

—Уч кун, холос.

— Шундайми Жуда оз чиқар-у. Демак, ўн саккизта жойда икки
соатдан қўноқ бўласизлар. Бугун шу ерда гурунглашамиз.

Ботир ҳайрон қолди. Меҳмон ҳурмати учун ҳатто қўшни ҳам ўз
уйига чиқиб ётмади, бутун қишлоқ қўноқда қолди.

У пайтлар Ботир ичкилиқдан узоқда эди. Тўрт-беш хонадонда
зиқлаб кўришди, аммо, ичишга кўндиришолмади.

Навбат Анварнинг амакиси Маҳмуд муаллимга етиб келди.
Қишлоқдаги ягона олий маълумотли зиёли шу одам эди. Оқ сариқдан
келган, ўрта бўй, қўй кўз, доимо кулиб турадиган бу одам Ботирнинг
таваллосини тан олмади.

— Хотин — деди у бир уй одам орасида ўтириб. — Ташқаридан
юзини енги билан бироз яшириб, янга кириб келди.

– Хотин, манови уканг эркаклар билан ичмаяпти. Эҳтимол, сен
билан улфатчилик қилар. Мана шу мусаллас тоза узумдан сузилган,
қани, қўлингга ол-чи,

Худди шундай сопол косадаги шароб Ботирга тутқазилди. Аёл
ортиқ куттирмади:

– Онг, ука, эркакнинг лабзи ерда ётмасин1

У шундай деб, косани бўшатдию, май сузаётган соқий одамга
қараб отди. У ҳам усталик билан идишни илиб олди.

Умрида бунчалик изза тортмаган Ботир кўзини чирт юмиб,
косадаги мусалласни сипқорди. Чор-атрофдан "қойил", "бор экансизку" деган хитоблар янгради. Нормурод эса оғзининг танобини
қочириб куларкан, "Дардинг шу экан-ку, дўст — деб қўйди.

Кўп ўтмай, Ботир еру осмон чир-чир айланаётганлигини сезди.




Дастурхонга оёқ босиб, ташқарига отилди. Адирнинг муздай
шабодаси ҳуш ёқди-ю, бироқ, кўнгил беҳузурлигига барҳам
беролмади.

— Шошманглар, уни дўхтирга олиб бораман, – негадир мотоцикл
миниб чиқди Анвар. Ботир ўзини ёмон сезарди. Лекин, мотоцикл
кажавасига ўтириш бундан-да оғир оқибатларга дучор қилишини
кўнгли сезди.

Анвар мотоциклни Тентаксой кўпригидан олиб ўтаётганида рулни
башқаролмай, сувга қулаб тушди. Худди ҳозиргидай, яп-янги либоси
шалоббо бўлди. Таассуфки, шу куни Андижонга қайтишлари, фотиҳа
тўйини ўтказиб, Тошкентга келишлари керак эди. Қўштерак қишлоғи
аҳолисининг деярли барча эркаклари маст, оёқларида зўрға
туришарди. Шундай бўлса-да, пойтахтлик талабаларни кузатиш
маросими халқ сайлига айланиб кетди. Ҳатто аёллар, чилласи
чиқмаган келинчаклар, эшак минган қари-ҳартанг чоллар ҳам
бекатга ўхшаш майдончани тўлдириб олишганди. Ҳеч ким бировга
тап бермайди. Қани энди, тупканинг тагидаги тоғли қишлоқ йўлидан
автобус ёки йўловчи машина ўтса.

Ниҳоят, муюлишда шалоғи чиққан эски "Жигули" кўринди.
Чамаси эллиқдан зиёд одам унга қўл кўтариб "ҳой-ҳойлади".
Ҳайдовчининг эсхонаси ўйнаб, оломонга яқинлашганида, тезликни
оширди. Кейин бир чақирим жойдан қайрилиб, ортга қайтди.

– Миймонми 383...

Худди симфоник оркестр хори каби бир овоздан ҳайдовчи
сўроғига "миймон, миймон" деган жавоб янгради. Қорни сузма
халтадай осилган, шоп мўйловли одам машина юкхонасини очди.
Ботир билан Нормурод орқа ўриндиққа ўзларини уришганди, "шоп
мўйлов" уларни тўхтатди.

— Эй, қаёққа буйтиб шошасан Аввал гарддак гурунг
бермайсанларми)

У шундай деб, қўлидаги ароқни Маҳмуд акага узатди.

— Муаллим, дадилроқ қуйинг, меҳмонлар шарофатига бир отайик.

Талабалар қолиб, ўзлари об-ҳаво, чорванинг аҳволи, қўзилатиш
ва яна бир балолар тўғрисида галга тушишди.

—– Халойиқ, устидентлар ўқишга кеч қолишади) – деди
инсофлироқ бир амаки.

— Ўчир, — деди қишлоқ раиси қўлини пахса қилиб. — Нима, сенга
миймонлар ортиқча кўриняптими

—– Ҳар ҳолда болларнинг билим олуви сиёсат. Сиёсатминан
ҳазиллашиб бўлмайди.




Бу фикр ҳаммани ҳушёр торттирди.

— Тўғри айтасан. Қани, гузарга кетдик. У ердан Работга
машиналар кўп қатнайди.

Шундай қилиб, талабалар олдинда, орқада қўштераклилар ТОҒ
лини тўлдириб, ашулани баланд айтишиб, юқорига ўрлашди.
Ярим соатдан мўлроқ вақт юришгач, эшакда келаётган кўса чол
маслаҳат солди.

— Эй биродарлар, бу кетишда ҳализамон қош қораяди. Буларни
"Жигули"та ўтиргизмайликми, улар кетаверишмайдимиё

Шопмўйловли ҳайдовчи гердайиб рулга ўтирди.

— Қани, ҳамманг чиқ машинага.

Ҳайтовур, Анварнинг дадаси билан Маҳмуд муаллим ва уч
талабадан бошқа ҳеч ким машинага сиғмади. Хайрлашув чоғи
кимдир сўкинди, кимдир бақирди. Йўловчилар туман марказидаги
бекатга етиб келишганида, "Икарус" энди қўзғалаётган экан. Ҳойҳойлашиб уни тўхтатишди. Автобус бўм-бўш эди. Уч талаба уч жойга
ўтиришди. Навбатдаги шаҳарчадан учта спортчи чиқди. Анвар
уларнинг ғашига тега бошлади. Ботир уни тинчлантиргани орқасидан
борганида, тўсатдан чап кўзида ўт ёнди. Кейин юз-кўзига дўлдай
мушт ёғилди. Спортчи йигитлар мусобақага тайёргарликни
ширакайф талабалар билан ўтказишаётгандай эди. Нормурод
дўстларига ёрдамга шошилди-ю, иягига мушт еб, ўриндиқлардан
бирига йиқилди. Калтак зарбидан мастлиги тарқалгач, Анварнинг
ҳирсдай кучи иш берди: спортчи йигитларнинг ингичка белидан
ушлаб, тоғликларга хос кураш усулини қўллаб, ерга ота бошлади.
Вазият тенглашганини сезган Нормурод ҳам ўз рақибини чапақай
зарбаси билан эсанкиратди. Ботир ўзига иш қолмаганлигини кўриб,
ҳайдовчидан машинани тўҳтатишни сўради. Автобус яна гавжум
жойда тўхташи билан йўл бўйида турган беш-олтита милиция ходим
кўринди. Улар воқеани суриштиришиб, спортчиларга ҳеч нарса
дейишмади-ю, уч талабани милиция хонасига қамаб қўйишди. Бу
пайтда вақт анча кеч эди.

Тор ва заҳ хонада чурқ этмай ётган дўстларни қоқ ярим кечаси
кўчага ҳайдаб юборишди. Яхшики, пули ва сумкаларига тегишмади.

Улар юк машинасига ўтиришиб, Самарқандга тонг
ёришаётганида етиб келишди.

— Шу аҳволда Андижонга боролмайман, — деди Анвар моматалоқ
юзига ишора қилиб.

Нормуроднинг аҳволи нисбатан дуруст эди. Фақат оғзини тўла
очолмасди. Ботирнинг бир кўзи шишиб, бутунлай кўрмай қолганди.




—– Варибир фотиҳа тўйида кутишади, — деди Нормурод узоқ
ўйлаб. – Ҳеч йўқ Ботир иккаламиз йўлга тушамиз. Сен Анвар
Тошкентга етиб олгач, ётоққа кирмай, Назокатнинг квартирасига
бор. Ҳар ҳолда бироз муолажага муҳтожсан.

Шундай қилиб, Ботир ўзининг фотиҳа тўйига "бир кўз"да кириб
келди. Онаси Саломат ая ўшанда роса йиғлаганди. Қудалар эса
йигитга нигоҳ ташлашиб, тўйни бузиб юборишларига оз қолганди.
Аммо пешонага ёзилгани шу эканки, у Олияга уйланди.

10

—,,. Қани кетдик, — деди Ботир нафс бироз ором топгач. Биринчи
бўлиб Анвар машина томон юрди.

Аёллар "дастурхон"ни йиғиштириб, арча шохидаги кийимларни
ҳам олишиб, сўнгра ўз жойларини эгаллашди. Йўл бўйи Аняни
лақиллатган Анвар энди бутунлай жим бўлиб қолганди. Ботир ҳам
ўз хаёллари билан банд. Аня билан Баҳор шундайгина пешонасида
осилиб турган қоялардан кўз узишмай, табиатдан завқланиб
келишарди.

Шоҳимардон маркази одамларга лиқ тўлганди. Дам олувчилар
сой соҳиллари бўйлаб чўзилган чойхоналарни эгаллашган,
чорпояларда эркак ва аёллар бир-бирларига гап бермай суҳбат
қуришади. Очиқ майдонга дор тикилган.

Машҳур полвон Турсун Али шогирдлари билан зиёратчилар
хизматида. Ҳамзанинг қабр-мақбараси томонда ҳам кишилар оқими
узилмасди. Ёзнинг иссиқ тафтидан қочган водий аҳлининг аксарияти
шу ердан паноҳ топганди.

Ботир қаерга қўнишларини тусмоллаб, машинани секин ҳайдарди.
Ҳадемай гала-ғовур марказ ортда қолди. Улар дарахтлар
қуршовидаги пастқам йўлдан тоғ тарафга чиқиб боришарди. Ниҳоят,
асфалът йўл тугаб, осма йўл бекати рўпарасида тўхташди. Худди
шу ерда Фарғона тумани ҳокимлигининг оромгоҳи жойлашганди.
Атрофи Манзарали бетон девор билан ўралган дачакинг ёғоч
дарвозаси берк эди. Ботир машина тумшуғини кўприкка тўғрилаб,
сигнал чалди. Кўп ўтмай, ичкаридан кафтдай соқолли, кўзлари
мулойим, чеҳрасидан хуш табиати уфуриб турган олтмиш ёшлардаги
новча киши чиқди. У меҳмонлар истиқболига югураркан, бепарво
қолгани учун узр сўраб, таъзим қилди. Яна иккита йигит пайдо
бўлди. Улар индамай "Нексия" юкхонасидаги озиқ-овқат,
ичимликларни ичкарига ташишди.

Шоҳимардонсой ирмоғига қўйилган кўприкка машина сиғмасди.




— Калитни беринг, — деди ўспирин йигит Ботирга қараб. –
Машинангизни осма йўл тарафдан олиб келаман.

Шоҳимардоннинг энг шимолий қисмидаги охирги дам олиш
қароргоҳи бўлганлиги учун бу ерларда одам сийрак эди. Оромгоҳ
ҳовлиси кўм-кўк майсалар билан қопланган. Бурама толлар остидаги
чорпояга янги гилам, тўшаклар солинган. Ҳаво салқин ва роҳатбаҳш.
Андижоннинг димиқ иқлимидан сўнг бу жой худди жаннатнинг
ўзи эди. Ўзбекистонга ташрифидан буён енгил кийиниб юрган Аня
Анвардан сўраб, эгнига спорт костюмини кийди. Баҳор шиддат
билан оқаётган сувдан кўз узмай, тамоша қиларди.

Оромгоҳ мутасаддиси — Усманали ака меҳмонларни чорпояга
таклиф этди. Машина Ҳам ҳовли этагидаги ёпиқ айвонга қўйилди.
Ёшлар тезда ўчоққа ўт ёқишди.

Анвар одатига мос равишда ортиқча такаллуфсиз чорпоя
тўрисига ўтиб, ёстиққа ёнбошлади. Бу одат уни болалигидан тарк
этмасди. Аня унинг бош тарафига ўрнашди. Ботир билан Баҳор
ёнма-ён ўтирдилар.

– Қани, ноз-неъматларга марҳамат — деди Усмонали ака чой
келтириб.

—– Биз билан бирга гурунглашмайсизми — деди Анвар хиёл
қаддини ростлаб.

Мезбон узун қўлини кўксига босди.

— Сизлар бемалол, биз хизматдамиз.

У шундай, деб ошхона тарафга кетди.

– Қандай гўзал манзара, — ҳиссиётини босолмай завқ-шавқ билан
гапирди Баҳор. Умуман, бу аёл ўзини жуда сипо тутар, ортиқча
ҳазилларга аралашмас, айни чоқда Хатти-ҳаракатлари, кўз
қарашлари билан барчага бирдай меҳрини билдирарди.

– Қирғизистон чинданам хуштабиат экан, — деди Аня виқорли
тоғлардан кўз узмай. Бу луқма Ботирнинг ҳамиятига тегди.

— Биз ўтирган жой Ўзбекистон, деб аталади.

Аёл бепарвогина деди.

— Йўлда Қирғизистон чегарасига киргандик-ку.

— Тўғри, киргандик, Аммо, уларнинг йўлагидан ўтдик, холос.

Анвар ёнбошлаб ётиб қазига қўл чўзаркан, жазманини ёқлади.

—Э, шунга ҳам ота гўри қозихонами) Ахир бу қаерда
Қирғизистон-у, қаери Ўзбекистон, қандай билсин. Муҳими, мириқиб
дам олиб кетсак, бас, шундайми, — у Аняга ер остидан қаради.
Ҳозирги гап ўзбек тилида айтилгани учун "сунбул соч" тушунмай
кулиб қўя қолди. Умуман бу аёл анчайин дадил ва қатъиятли



эканлиги хатти-ҳаракатидан билиниб турарди. Ҳатто Анвар устидан
ҳукмронлигини, айтгани-айтган, дегани-деганлигини, сўз билан
бўлмаса ҳам ўзини ўктам тутиши, ёқмаган нарсаси ҳақида дарров
эътироз билдириши, фикрини дадил ҳимоя қилиши билан сездириб
қўярди. Шунинг баробарида, Анвар учун икки дунё бир қадамга
ўхшарди. Муҳими, у вақтини чоғ, кўнгилли, ширин суҳбатлар билан
ўтказса, бас. Қолгани вазиятга қараб ечилади.

Суҳбат негадир қўр олмасди. Ботир Баҳордан нигоҳини узмас,
унинг ҳар бир кўз қараши, лутфи-каломи, ҳаракатларидан
завқланарди.

Усмонали ака ярим косадан қайнатма шўрва тортди. Кейин бир
товоқ пиширилган қўй гўшти дастурхонга қўйилди.

— Ботир иним, — деди Анвар қаддини ростлаб. — Алоҳида таклиф
кутаяпсанми, қуймайсанми)

Шу ёшгача ичкиликка қизиқмаган Ботир чиндан ҳам бу "ноёб
кашфиёт" борлигини ёдидан чиқарганди. Аниқроғи, шундай ширин
кислородга бой ҳавода ичкилик истеъмол қилишни бориб турган
нодонлик, деб ҳисобларди. Аммо, меҳмоннинг таклифи вожиб.

Қўлига қадаҳ тегиши билан Анварнинг кайфияти қаршисидаги
тоғлар каби кўтарилиб, қулфи-дили очилди. У басавлат қоматини
ростлаб сўз айтмоққа чоғланди.

— Азизларим, — деди у атрофдагиларга бирма-бир сузилиб
қараб. — Жаннат фақат чин дунёдагина эмас, мана шу ёруғ оламда
ҳам бор. Шу дийдорлашувимизнинг ўзи жаннат. Афсуски, ғанимат
дамларни беҳуда ўтказиб, умр деб аталмиш ноёб неъматдан унумли
фойдаланишни билмаймиз. Мана шу қадаҳни курраи заминдаги
энг сулув аёллар ҳисобланмиш Аня ва Баҳор учун кўтарайлик.

Аёлларга шампан виноси қуйилганди. Улар оз-оздан ҳўплаган
бўлишди.

Ботир бир қизиқ ҳолатда эди. Ёнидаги севгилиси унинг бутун
вужудини ўзига жалб этгандай. Йўқ, бу тавсиф ҳам ўринсиз. Ҳозир
уилк бора чимилдиққа кирган куёв йигит каби ҳаяжон ва титроғини

, босолмасди. Ҳатто қўллари оҳиста қалтираётганини ҳам сезиб,

ўнғайсизланарди.

Наҳотки, севги шу қадар қудратли: Ҳар гал ёнбошига ўтирилиб,
ўша нурли чеҳрага қараганида юрагида ширин орзиқиш бош
кўтарар, ўзини бахтиёр ҳис этар, осмонўпар тоғларга қараб
Ҳайқиргиси келарди. Шу ёшгача аёл зотига бу қадар меҳр қўймаган,
ҳаётда шунақанги ҳолатлар ҳам юз бериши мумкинлигини билмаган
йигитга гўёки бахт-саодатининг чек-Ччегараси йўқдай эди.




У бамайлихотир гўшт тишлаётган Анварга нигоҳ бурди. Ҳайрати
яна ортди. Қизиқ, ахир бир пайтлар Анвар ҳам ўзи каби Мажнун
қиёфасига кирмаганмиди; Назокатнинг ишқида куйиб, бир ҳовуч
кулга айланмаганмиди Энди эса... Бу қанақа сир-синоат экан.
Севги деганлари худди қуюн каби ёпирилиб келиб, борлиғингни
яксон этиб, яна ўз йўлида парвоз этаверармикан Ахир, бирининг
нафасидан иккинчисида ҳаёт жонланган пайтлар рўёмиди)
Муҳаббатни тушуниш шунчалар қийинми Бутун жонини бермоққа
қодир инсон эртага ўша зотнинг жонини олмоққа бел боғлаши
замирида қандай ғайри-табиий куч ётади. Кечагина ҳаёти ўзанида
оқаётган дарё каби сокин ва хотиржам эди. Бугун Баҳор келиб бу
дарё сувини жунбушга солмоқда. Орадан кўз очиб юмгунча фурсат
ўтди-ю, борлиғини шу вужудсиз тасаввур этолмай қолди. Гўёки
бутун коинот Баҳор номи билан аталаётгандай, гўёки дунёнинг
нурафшонлиги шу чеҳрадан таралаётгандай.

— Азизим дунёга бевақт келибмиз, қуйилган шаробни ичиб
қўйибмиз, — Анвар ўзи ўқиган байтдан таъсирланиб қаҳ-қаҳ отиб
кулди. Ботир хижолат чекиб, яна қадаҳни тўлдирди. Ва тўсатдан
англадики, дўстининг бу савилга майли асносида, эҳтимолки, хиёнат
вулқони ўтини босмоқ, ўша дардни унутмоқ, безовта қалбига халоват
истаги ёттандир. Муҳаббатнинг томири узун, хиёнатники эса унданда чуқурроқ ботади. Агар Баҳор ундан юз ўгирса ёки хиёнатга қўл
урса, Ботирнинг ҳоли не кечаркин Дўсти каби дардини шаробга
айтадими Йўқ) Ҳозир бу ҳақда ўйлашнинг ўзи даҳшат) Баҳор
ундай енгил фикрловчи аёл эмас. У ўз қадрини билади. Ботир унинг
қалбидан жой олгунича озмунча заҳмат чекдими

Қаёқдан ҳам шу хаёллар миясига ўрнашди; Эҳтимол, Анварнинг
ичиши шунчаки кўнгилхушлиги, маишатга мойиллиги учундир.
Назокат билан ажрашганига уч йил бўляпти. Ҳар нарсанинг давоси
вақт дейдилар. Ёнида Назокатдай чиройли, эркатой жазмани
турибди-ку. Агар уни унутмаганида бошқа бир аёл висоли кўнглига
сиғармиди

—– Ҳой йигит, — деди Анвар яна ҳамманинг диққатини жалб
қилиб. — Нега жимсан) Талабалик кезларингда бировга гап
бермасдинг, оғзингни ёпсак, қулоғингдан гап чиқарди. Жуда ўзгариб
кетибсан. Бунақада қизларни зериктириб қўямиз-ку.

— Анвар ака, — деди Баҳор яна боягидай табассум билан. —
Зерикмаяпмиз, тўғрисини айтсам, Сизнинг ичишингизнинг ўзи
ажойиб санъат экан.

— Шуни айтаман-да, — дарров гапни илиб кетди у. — Ботир эса




оммани шундай ноёб санъатдан жудо қилмоқчи. Қани, шишани
буёққа узат. Асли зар қадрини заргар билади. Бу кам ичади, кўп
ичадиганлар қадрига етмайди.

Атрофни қоронғулик чулғаб, баҳайбат тоғлар энди салобатли
кўрина бошлади. Шу аснода бурама тол ва арча шохига илинган
иккита лампочка пориллаб ёниб, атрофни кундуздай ёритди.

— Эҳ аттанг, Усмонали ака бироз шошди-да. Қоронғулик –
ёшларнинг дўсти, деган гапни эшитмаган эканда.

Унинг гапи тугамай, зарх товоқда палов олиб келишди. Аня
бунақа гуручни умрида кўрмаган экан, ҳайратини яширолмади.

—– Намунча йирик бу, гуручми ёки...

Баҳор унга девзира гуручнинг хусусиятлари, шифобахшлиги,
парҳез овқатлар сирасига киришлиги ҳақида батафсил тушунтирди.
Шунга қарамай, у беш-олти қошиқ еб, дарров ўзини тийди.

— Бунақада семириб кетаман, — деди чорпоя четига сурилиб. –
Яна Москвада дугоналарим танимай қолишмасин.

Ботир уни тинчлантирди.

—– Қўрқманг, эрталаб тоққа чиқамиз, бунинг учун куч керак.

— Куч кераклиги тўғри, лекин, ортиқча вазн эмас-да. Умуман,
семизлик аёлларнинг энг хавфли душмани. Тўғрими, Баҳор

Баҳор бош ирғаб унинг фикрини тасдиқлади. Сўнг илк бора
Ботирга ўтирилиб сўради:

— Ботир ака, бизни қаерга олиб чиқмоқчисиз

— Сизни осмонимга олиб кетаман...

— Вой, унақа деманг, ахир, ерда ҳам юрибмиз-ку.

— Ерда бизга кун йўқ, жоним

— Муҳаммад Юсуф1— олма арчаётган Анвар бошини кўтармай
писанда қилди.

– Ким у7 – Аня қизиқиб сўради.

— Ботирнинг дўсти, зўр шоир.

—– Шоирларни яхши кўраман, рус тилида ҳам ёзадимиё

— Ижодкор фақат она тилида шеър битади. Таржимонлар хоҳлаган
тилига ўгиришади.

— Демак, ўша Муҳаммад Юсуфнинг ҳам рус тилида асарлари
бор экан-да.

— Бўлмасамчи Айтдим-ку у буюк шоир деб.

— Пушкиндайми — Баҳсга киришиб кетди Аня. Боядан буён
индамай ўтириб зерикканлиги энди билинди.

— Айтиш мумкин-ки, шу қатори. Сизларда Пушкин, бизларда
Муҳаммад Юсуф.




— Ўҳ-ҳў, қойилман. Ўша шоир билан таништириб қўёлмайсанми

—– Бунинг иложи йўқ, — дўстининг ўрнига жавоб қайтарди Ботир.

Аня кўзларини катта-катта очиб қаради.

— Нега энди)

—– Негаки у ўтган йили оламдан ўтган.

— Наҳотки

— Ҳа, буюклар узоқ яшашмайди.

— Неча ёшида вафот этди

— Элликка ҳам бормаганди.

— Эссиз... Барибир шеърларидан топиб берасизлар. Рости, мен
Ҳам оз-оз машқ қилиб тураман. Битта шеърим "Московский банкир"
газетасида босилган.

– Шунақами, — деди Анвар унга олма бўлагини узатиб. — Шуни
сал аввалроқ айтмайсанми7

— Нима, бу билан бирон нарса ўзгарармиди"

— Албатта, рус шоираси қалбини ишғол қилганлигимдан
ғурурланардим.

— Ҳали ҳам кеч эмас.

Ботир билан Баҳор бу мунозарага жимгина қулоқ тутиб
ўтиришарди.

Бир тарафдан анҳор шабадаси, иккинчи томондан салқин ҳаво,
бунга йўл чарчоғи қўшилишиб, ҳаммалари дам олиш учун
қўзғалишди.

и

Оромгоҳ меҳмонхонаси анҳордан сал нарида, ТОҒ ёнбағридаги
баланд бўйли дараҳтлар орасида қад ростлаганди. Чорпоядан ётоққа
қадар энсиз йўлак чиқарилган, қолган ҳудуд ям-яшил майса билан
қопланган. Ўт-ўланлар ва гиёҳлар шу қадар беғубор, шунчалар
тиниқ эдики, бехосдан оёқ босгани кўнгил чопмасди. Яна бир тарафи
ҳовли кенг ва баҳаво бўлиб, иқлими мўътадил ҳисобланаркан. Жуда
ажойиб, ўша бир тегирмон ўйноқи сун шовуллаб оқаётган жойга
яқинлашсангиз, шундай саратонда ҳам баданингиз жунжикади. Агар
йўлак бўйлаб ётоқ тарафга ўрласангиз, енгил шабода юзкўзларингизни сийпалаб, вужудингизга ҳузур бағишлайди.

Анвар анчагина ичиб қўйганди. Ҳамма билан қучоқлашиб
хайрлашди. Ҳаттоки Усмонали ака билан ҳам. Баҳорга навбат
келганида нозик кафтини қўлига олиб ўпиб қўйди. Бу ҳол шунчалар
тез рўй бердики, бечора оғиз очгани ҳам улгуролмай, уялиб
Ботирнинг орқасига яширинди.




Меҳмонхона ичида кенг фойе бор экан. Ҳар бир ётоқхонага
иккитадан диван-каравот қўйилган. Тўшак ва чойшаблар янги,
пастак столда салқин ичимликлар қатор терилганди. Хона ним
ёритилганидан дам олишга қулай эди.

Анвар хонага кирибоқ ечинмай ўзини диванга ташлади. Ботир
унинг кўйлагини ечишга ёрдамлашмоқчи эди, Аня шаштидан
қайтарди.

– Тегманг унга, — деди у оёғи остига яна бир чойшаб тўшаб. —
Бироз мизғисин, ҳали-замон ўзига келиб, ечиниб ётади.

Аёллар даҳлиздаги телевизор қаршисидан жой олишиб, ўзаро
суҳбатга тушишгач, Ботир бу ерда ортиқчалигини сезди. Унинг
ҳолати Баҳорнинг эътиборидан четда қолмади.

— Сиз ювиниб, дам олаверинг, мен ҳозир чиқаман.

Ботир ўзларининг хонасига кирди. Ёнма-ён қўйилган
каравотлардан биридаги чойшабни очди. Аммо, тўшакка чўзилишга
шошилмади, беихтиёр барчалари меҳманхонага йўл олишган пайтда
Усмонали аканинг бошқача нигоҳ билан кузатиб турганини эслаб,
кўнглида ғашлик уйғонди. У бу нигоҳ маъносини тушунмаганди. Ва
бу нигоҳ шунчаки қизиқиш туфайли ҳам эмасди.

Йигит туфлисини қайтадан кийиб, ташқарига чиқди. Осмонда
сон-саноқсиз юлдузлар жилваланар, улар орасида тўлин ой ўзига
йўл ахтариб тентирарди.

У даставвал чироғи ўчмаган ошхонага қаради. Ҳеч зоғ кўзга
ташланмади. Афтидан, хизматдаги ошпазлар ҳам кетишганди. Унда
меҳмонхона мутасаддиси ҳам жўнаб қолдимикан Йўғ-е, шундай
бино ва жиҳозларни меҳмонларга ишониб ташлаб кетишмас.

— Уйқу қочдими, меҳмон

Ботир чўчиб тушди. Анҳор бўйидаги бояги чорпоя томондан
Усмонали ака юриб келди.

— Келинг, бироз гурунглашамиз.

Йигитнинг муддаоси ҳам шу эди. У бу сирли одамнинг юрагига
қўл солмоққа аҳд қилганди.

Чорпоядаги хонтахталар олиниб, ётиш учун жой солинган экан.
Усмонали ака устига ёпадиган якандозни чорпоя қирғоғига тўшади.

– Қани, ўтирсинлар. Бундай ҳавода ухлаш ғафлатга ён бериш
билан баробар. Қаранг, қандай ажойиб кеча. Куни билан тинмаган
шаҳарча энди ором оляпти.

– Ҳа, Шоҳимардон юртимизнинг энг хушманзара гўшаси, шунинг
учун ҳам одамлар бу ерга интилишади.

— Фақат хушманзара эмас, азизларнинг қадами етган табаррук




жой. Бундай зиёратгоҳларда инсон ақл билан иш тутгани яхши.
Акс ҳолда... Эшитгандирсиз Шоҳимардонни тошқин босганини.

Ботир бош ирғаб тасдиқлади.

— Ҳа, ёмон офат келди-да. Андижонлик дўстларимиздан бешолти кишининг яқинлари чўкиб кетишди.

Усмонали аканинг қалин қошлари чимирилди.

— Ҳаммасига ўзимиз сабабчи, ука. Ўйлаб кўринг, шундай азиз
қадамжоларни топтаб юборишди-ку. Ким кўнглига нима хуш келса
қилаверди. Бизга ўкшаганларнинг насиҳатларини назарига
илишмади. Ҳа, энди одамни бузадиган иллат, бу—пул, нафс...
Ишқилиб, бу ёғига Аллоҳ асрасин.

— Айтганингиз келсин... — Ботир суҳбатдошининг ўгитлари худди
ўзига айтилгандай хижолатда қолди. Демак, боя бекорга кузатматан
экан-да. Албатта, ҳар кимнинг эрки ўзи билан, бироқ, назардан
қолган ёмон.

— Дўстингиз сал кўпроқ ичарканми — ўсмоқчилади мезбон.

– Шундай, — лўндасини айтди Ботир. – Чивдан ҳам мўлроқ отади.
Талабалигимизда унчалик эмасди. Лекин, билишимча, аламидан
ичади.

Усмонали ака муштдай чойнак устидаги сочиқни суриб,
жўмрагини очди. Чой қуйиб узатди. Кейин суҳбатга қўр ташлади.

—– Шундай азамат йигитнинг ҳам ташвиши борми

Одатда кам гапирувчи Ботир тилининг жилови ечилиб кетди. У
қаршисидаги сирли, имон-эътиқодли одам билан гурунглашмоққа
ўзида рағбат сезди.

— Ташвиш эмас, дард деяверини

– Ҳа, бу дунёда ғамсиз одамни ҳали учратмадим. Сир бўлмаса,
дўстингизнинг изтироби нимадан, эҳтимол, ёрдамим тегиб қолар

"Ёрдамим тегиб қолар: Қизиқ-ку, тупканинг тагида, бировларнинг
хизматидан бўшамайдиган, бир қўлида капгир, иккинчи қўлида сочиқ
тутган одам қандай қилиб ўзгалар корига яраши мумкин Ёки
қасидахон, қори, ёхуд экстрасенсмикан7 Кўринишидан юқорида
санаб ўтилганларга ўхшамайди. Майли, Анварнинг муҳаббат
қиссасини айтиб кўрсин-чи. Эҳтимол, ҳанузгача Назокатдан кўнгил
узолмаётган дўстининг қалб кўзи очилар".

Шу мулоҳаза билан Ботир бир муҳаббат қиссаси ҳақидаги
ҳикоясини бошлади.



12

—..Курсимизда бор-йўғи тўртта қиз бор эди. Шулардан бири —
Аломатни Нормурод ёқтириб қолди. Анвар бундай савдолардан ҳоли
юришни афзал, деб биларди. Уни кўпроқ спорт ўйинлари,
меҳмондорчилик, муштлашувлар қизиқтирарди. Гоҳо талабалар
шаҳарчасида жанжал бўлса, уни тополмай қолардик. Кейин ярим
кечада бош-кўзи ёрилган ёки пешонасига ғурра қўндириб келарди.

"Кўча боласи"нинг ўқишлари яхши-ю, лекин, бу хилдаги
қилиқларнинг қийиғи чиқиши ҳам ҳеч гап эмасди.

— Уни бу йўлдан қандай қайтарсак экан — маслаҳат солдим
Нормуродга. У биздан бироз катта эди, шу важдан ўзини
бошқалардан кўра ақллироқ, деб ҳисобларди. Шуниси
таажжубланарлики, кўпинча унинг айтгани башорат каби тўғри
чиқарди-да.

—У севиб қолиши керак) — Жиддий оҳангда таклиф киритди у.

Мен ҳайронлигимдан бақрайиб унга қарадим.

— Юракка буйруқ бериш мумкинми

— Албатта, — деди яна ўз қарорида қатъий туриб.

— Яхши, кимни севади; Бутун бошли курсда атиги тўртта қиз
бор. Унинг ҳам бирини сиз туфаккаладингиз. (Қизиқки, биз то
институтни битиргунимизча бир-биримизни сизлар эдик. Дил
яқинлиги тил яқинлигига кейин йўл очган эди.) Учтасидан
иккитасини биров севиши тошга жон киришидай ишончсиз. Демак,
ҳисобда фақат Назокат қоляпти. Унга Анвар каби тўпори йигитлар
ёқмаслиги аниқ. Чиройлиман, деб нуқул юқори босқичдаги
замонавий кийинадиган, олифталар атрофида ўралашиб юради.

— Тем более, — деди у шу иборанинг ўзбекчасини топишга эриниб,

— Айтишга осон, – дедим унинг ғоясига аввалдан ишонмай.
Бироқ, Нормуроднинг хаёлига келган фикр чиндаҳам антиқа ва
умидбахш эди.

— Хуллас, ҳаммаси вазифангизни сидқидилдан адо этишингизга
боғлиқ, — деди у топқирлигидан руҳланиб.,

—– Қандай – ҳайронлигим ортди.

– Бу, жуда жўн. Йигитлар кўзи, қизлар қулоғи билан севади...

Нормурод шу топда ўзини Арастудан кам сезмаётганди. Узун
киприклари орасидаги тим қора қорачиғлари бир нуқтага тикилган
эди.

— Бердисини айтмайсизми — уни шоштирдим.

Аммо, у ноёб кашфиёти лаззатидан завқланиб, анор донасидай
сочилган хаёлларини ҳадеганда жамлай олмади. Сўнг ялт этиб менга




қаради.

— Яхши гап билан илон инидан чиқади, шундайми7

– Шундай.

– Шунақа эмас, орий рост. Демак, сиз Назокатнинг ёнига бориб,
Анвар уни ёқтириб қолганлиги, кечалари уйқусида номини тилдан
қўймай алаҳсираётганлиги, аммо, юрагини очишга қўрқаёттанлигини
тушунтирасиз.

Мен ундан жўяли таклиф кутгандим. Ҳафсалам пир бўлиб, қўл
силтадим.

– Шу иддаога илоннинг ёғини ялаган Назокатдай қиз
ишонармиди; Ахир, иккаласининг бир-бирини кўрарга кўзи йўқKy!

Нормурод кафтларини бир-бирига уриб, хушчақчақ ҳолда кулди.

– Ҳа, ана).. Кўнгли борлиги учун қўпол гапиради, денг. Ахир
даштда ўсган бўз боланинг севгиси ҳам ўзига ўхшайди-да.

Табиатимга мос равишда ортиқ тортишгим келмади. Нормурод
сўзида давом этди.

— Кейин Анварнинг қулоғига лағмон иласиз. Айтасизки, Назокат
Аломатга дилини очибди, курсимизда шу йигит бошқача, ҳеч кимга
ўхшамайди, дебди, дейсиз. Ҳозирча шу кифоя. Асли бу тутантириқ,
кейин шундай аланга ёнсинки...

Гарчи бу маслаҳатдан иш чиқмаслигига ишонсамда, азбаройи
дўстинг учун заҳар ют, деганларидай унинг айтганларини
қойилмақом қилиб бажардим.

Аввал Назокатни "тутдим". У Аломат билан университет
ҳовлисидаги қаҳвахонада музқаймоқ еб ўтирган экан. Мени кўриб
севиниб кетишди. Тезда суҳбатга қўшилдим ва гурунг орасида
Анварнинг муносабати тўғрисида таъсирчан оҳангда гапириб
бердим.

Назокат оқ сариқдан келган, кўзлари кўм-кўк, доимо жилмайиб
турадиган очиқ қиз эди. Негадир бирданига ўйчан бўлиб қолди.
Аломат уни уялтирди.

— Ҳа, Нози, ноз қиляпсанмиё

У шу топда мени унутгандай эди.

— Тўғриси, кўнглим сезарди. Аммо...

Ушундай деди-ю, тўсатдан ётоқхона томонга чопиб кетди. Аломат
менга қаради.

—– Шу гап ростми

Ёлғонни ямламай ютдим.

—– Ишонмасангиз, Нормуроддан сўранг. Гений алдамайди-ку.




Аломат шарақлаб кулди.

— Билмасангиз, билиб олинг. Ҳар бало доҳийлардан чиқади.
Дунёга ўт қўядиганлар ҳам шулар, одамни бузадиганлар ҳам.

—– Жа. оширвордингиз-ку, қайси доҳий қаерга ўт ёқибди;

– Мана, ҳозир Назокатнинг юрагига ўт ёқиб қўйдинглар-ку. Бу,
Нормуроднинг лойиҳаси эди, шундаймиё

Кутилмаганда унинг "пушка"сига нишон бўлибман.

— Сизга ҳам тиш ёрувдими

13

.. Бошида ишончсиздай туюлган режа кутилмаганда ўзини оқлади.
Икки, уч бор "ишлов"дан сўнг, менга ҳожат қолмади. Энди Анвар
Назокатнинг сумкасини кўтариб юрадиган, йўлини пойлайдиган,
ётоғига қадар кузатиб қўядиган одат чиқарди.

— Эҳ, аттанг, — деди бир куни Нормурод ётоқхонада шахмат
сураётганимизда.

— Яна нима ишкаллик — сўрадим кўзимни доналардан узмай.

— Анварни айтаман-да, — деди у ҳам алфозини ўзгартирмай. –
Биз уни ёмғирдан қутқариб, дўлга тутиб берибмиз.

— Тушунмадимё

У тахтадан бош кўтариб, менга астойдил тикилди.

—– Нимасини тушунмайсиз, қаранг соат неча бўляпти

Девордаги соатга кўз ташладим.

— Ярим кечадан ўтиб қолибди-ку, қани, ётдик, акс ҳолда биринчи
парани "еб" қўямиз.

– Мен боғдан келсам, сиз тоғдан сўз очасиз-а... Анвар қани

– Ҳа, эсим қурсин, у қизларнинг олдига бораман, деганди.

Нормурод узунчоқ иягини узоқ силади, кейин тиззасига сочиқ
ёзиб, қалин сочидаги кепакни қоқишга тушди. Сезяпман, ҳозир
асабийлашяпти. Аниқроғи, Анварнинг қўлга ўргатилган бургут каби
ювош тортганидан сиқиляпти.

— Яқин, орада талабалар шаҳарчасида муштлашув бўлмадимит —
деди у машғулотидан бир нафас тўхтаб.

— Нега энди, бўлди.

—– Қачон

— Ўтган куни:

– Ким, ким билан

—– Жисмоний маданият билан техника университети.

—– Ким енгдиё

—Биров "нолБ иккига" қўнғироқ қилиб қўйибди. Омончилар




"жанг" ни бузиб юборишди.

— Анвар ҳам бормиди

— Жуда қизиқсиз-да. Анвар урушса, Назокатдан айрилиб
қолмайдими.

Нормурод сочиқни ўраб, сув ютгичга (раковина) қоқли. Юз—
қўлини ювиб, индамай чойшабни очиб, узала тушиб ётди.

— Чироқни ўчирайми)

—3Э, ўчираверинг, бу бола айниди.

Мен ҳам ўринга чўзилдим.

— Асли сизга иссиқ ҳам, совуқ ҳам ёқмайди, шекилли. Анварни
"йўлга соламан" деган ким эди

— Мен уни йўлга соламан деб, йўлдан урибман. Туппа-тузук
йигит, энди Назокат аксирса, "лаббай" деб қўл қовуштириб турадиган
"ойим супурги"га айланиб қолса-я. Илгари боши ёрилиб, юзи
пачақланиб келганида қайтанга ҳурмати баланд эди. Энди
қулбаччага ўхшаб, бор-йўқлиги сезилмайди. Мулла минган эшак
Ҳам афзал ундан.

Нормурод ёнбошига ағдариларкан, юракдан сўкинди.

Шу пайт оғзи қулоғида Анвар кириб келди.

— Э-ҳа, катта даҳага тушиб кетибсизлар-ку, — деди у қувончдан
энтикиб. — Дунё гўзаллигидан бехабар, ғафлатда ётмай туринглар,
Ботир, мусиқани қўйинг, ўйинга тушгим келяпти.

Нормурод устидаги чойшабни ирғитиб, дўстига совуқ нигоҳ
ташлади.

— Бу, қанақа байрам1 Чамаси, Назокатнинг сумкасини бешикаст
жойига элтдингиз, шекилли

Бу, оғир пичинг эди. Оламни сув босса тўпиғига чиқмайдиган
Анвар кулиб, уни қучоқлади.

—– Топдингиз, сумкасини авайлаб, ардоқлаб, жавон устига қўйдим.
Аммо, бу, муҳим эмас.

Нормуроднинг энсаси қотди. Иягини асабий силашга тушди.

— Ие, ҳали ундан-да муҳими борми

Анвар қоматини ростлаб, кенг елкаларини кериб, қўлларини ёзди.

— Эй, анжонлик йигит, мусиқани чалинг, алёр айтинг, Анвар
чарчагунча ўйнасин..

Энди бу шодлик руҳи бизга ҳам юқди. Магнитофонни баланд
овозда қўйдим, у тор жойда полни тепкилаб, ўйинга тушди. Бир
маҳал ҳамсояларимиз эшикни очиб, бақиришга тушишди.

— Жинни-пинни эмасмисизлар 7

—Э, ахир ярим кечаси тўс-тўполонга бало борми




Кўпроқ оғиз кўпиртиргани ҳуқуқшунослиқдаги барзангидай
талаба Отаназар эди. Қолганлари унга жўр бўлишди.

Бирдан Анварнинг авзои бузилди.

— Нега хонага сўрамай кирдиларинг

— Таққиллатдик, аммо, ҳеч ким эшитмади, — деди қўқонлик кумуш
тишли Холмат иржайиб. Хоразмлик "ҳуқуқшунос"га Анварнинг
муомаласи ёқмади.

— Ҳей бачча, қани, бу ёққа чиқ.

Вазият қалтис эди. Отаназар ҳам, Анвар ҳам ётоқхонанинг
"кузири" ҳисобланишар, аммо, шу пайтга қадар мутлоқ ғолибликни
талашишмаганди.

Анвар мушакларини ўйнатиб, йўлакка чиқди.

—– Нима дейсан

Отаназарнинг гўштли юзи оҳак тусини олган, дўрдоқ лаблари
гезариб, қисиқ қовоқлари асабий учарди.

— Ке, орани очиқ қилайлик.

Фойе талабаларга тўлди. Ҳар иккиси ўртага чиқишиб, Тайсон
билан Холифилд каби кўз уриштиришни бошлашди. Шунда "доҳий"
ўз тафаккурини яна бир бор намойиш этди.

— Йигитлар, — деди у ҳар иккаласининг ўртасига тушиб, — Аввал
мақсадни ойдинлаштириб олайлик. Муддао ким кучлилигини
аниқлашмиё

— Ҳовва, – деди Отаназар пишқириб. Анвар эса мутлақо
хотиржам эди. У ҳатто енгилса-да, пинаги бузилмайдигандай
туюлди.

—– Модомики, ният шу экан, келинглар гладиаторлар каби қон
тўкмай, масалани ечишнинг енгилроқ йўлини топайлик.

— Не дейсан – Отаназар Нормуродга юз бурди.

— Сорломлаштириш хонасида тош бор. Шу ерга кирайлик, тош
кўтарайлик, ким кучлилиги дарров аёнлашади. Агар муштлашув
бошланса, орага бошқалар ҳам қўшилади, тўс-тўполонга айланади,
эртага уч-тўрттамиз ўқишдан ҳайдаламиз.

— Тўғриг — бу таклифни "томошабин" ва тарафкашлар бир
овоздан маъқуллашди. Хоразм полвони ҳам ўйламай-нетмай розилик
билдирди. Ҳолбуки, у бокс билан шуғулланар, Анвар иккаламиз эса
оғир атлетикани ёқтирардик.

Зал лим тўлди. Ўртада битта бўйрача жой очиқ қолди. Тарози
палласи шак-шубҳасиз биз томонга оғтанини фаҳмлаган Анвар энди
Отаназарни калака қилишга ўтди.

—– Полвон, — деди у рақибининг алп қоматига урғу бериб, – Сен




аввал кичик вазндаги шогирдимни енгиб ол, кейин мени майдонга
таклиф қим

— Ёшулли, ҳолитдан қўрқяпсанми), — рақиби овозини қўйиб
кулди. — Аммо менга барибир. Истасанг бутун факултетинг билан
чиқмайсанми)

Анвар менга имо қилди. Ўша кезлари жуссам бундан ҳам озғин,
кўримсиз эди. Хоразмликнинг кўзи менга тушди-ю, ғазабдан кўкариб
кетди.

– Ҳой жўра, устимдан куляпсанми

Анвар қўл қовуштириб турарди.

— Кичкина деманг бизни, кўтариб урамиз сизни.

– Нима, оғзингни иштонбоғи узилибдими, "нонхонангни" ёп. —
жазавага тушди У.

Аммо кўча муштлашувларида дийдаси қотган Анвар турқтароватига жиддий тус бериб, хотиржам сўзларди.

— Синамаган отнинг сиртидан ўтма, дейдилар. Агар Ботирдан
чўчиётганинг рост бўлса, уялма, айтавер.

Томошаталаб талабаларнинг уйқуси ўчиб, бу даҳанаки жанг нима
билан тугашига қизиқиш ортганди.

Отаназар ўртадаги икки пудли тошни бир силташда елкасига
чиқарди. Ана шунда тош кўтариш ҳадисини билмаслигини тушунди.
Унинг қўллари узун-узун эди. Бу муштлар турли масофадан кучли
зарб беришга қодир эди-ю, оғир тошларни кўтариш машқини
олмаганди. Аммо ҳирсдай кучли йигит бир амаллаб гирни боши
узра озод кўтарди. Сўнг елкасига тушириб, яна ҳаволатди. Шу тахлит
32 киллограмлик тош беш марта "парвоз" қилди.

Навбат менга келди. Отаназар атайлаб тошни оёқлари остига
қўйган, ўзи эса мўмиқдай ғўдайиб турарди. У ўз кўнглида мени
"бу ишнинг" уддасидан чиқолмай, пойида ўрмалашиб юради, деган
хаёлга борганди. Ўртага чиқиб, гирни бир силтаб юқорига кўтардим.
Қўлларим калта ва кучли, қолаверса машқим бор эди. Аввалига
ачиниш ва хавотир билан қараётганлар энди руҳланиб, санашга
тушдилар:

— Тўққиз, ўн бир, ўн беш... ўн олти, ўн етти...

Отаназар ёнидаги иккита болани туртиб, саф орасидан қочиб
кетди. Бироқ, йўлак охирига етмай ўз хатти-ҳаракатидан уялиб,
орқасига қайтди.

— Анвар  – деди у ҳўмрайиб., — Эртага Эски Жувадаги чойхонада
кутаман. — Сўнг менга ер остидан қараб қўшиб қўйди. — Ботир
полвон, сизни ҳам...




Хонага кирганимизда, Анвар мени алқашга тушганди, Нормурод
жеркиб берди.

— Агар вақтида топқирлик қилмаганимда, ҳозир синган
суякларингизнки санаб ўтирган бўлардим. Яхшиси, менга раҳмат
айтинглар.

Тезда ётдик. Бояги сўроқ жавобсиз қолганди, уни такрорладим:

— Бугунги хурсандлигингиз боисини билдирарсиз энди

Анвар чуқур оҳ тортди.

— Азизларим, тарихий воқеа юз берди.

Нормурод луқма ташлади.

—– Назокат қўлини ўптирдимиё

Бечора ошиқ аввал икки оёғини баланд кўтариб, сакраб, ўрнидан
турди.

— Қўлини эмиш -а, дудоғидан ўпдим, дудоғидан

Ўша ўпич йигитни бутунлай маст қилди-қўйди. Энди у юрса
ҳам, турса ҳам фақат Назокатни ўйларди. Қиз ҳам унинг ёнидан
асло силжимасди, гўёки иккаласи қўш кабутардай. Бу севги достони
бутун билим даргоҳига тарқалди. Чунки, Назокат истеъдодли қиз
эди, айниқса, замонавий технологиялар лойиҳасини яратишда унга
тенг келадигани йўқ эди. Анвар эса, курс бошлиғи, фаол талаба
сифатида танилган. У амалиётдан кўра назарияга кўнгил қўйганди.
Шу боис, ҳамма амалиётни йирик саноат корхоналарида ўтказса, у
илмий-текшириш институтларида қолишни хуш кўрарди. Ва энг
қизиғи, ҳар иккаласи даимо бир жойда бўлишга ҳаракат қилишарди.

Охирги босқичда ўқиётганимизда Назокатнинг Япония ва Корея
автомобилсозлик саноати тўғрисидаги рисоласи босилиб чиқди. Шу
рисола диплом иши сифатида юқори баҳоланди. Анвар эса,
Ўзбекистон саноати тарихига қизиқиб, касб йўналишини ўзгартириб
юборди.

Ўқишни тамомлаш арафасида Анварнинг ранг-рўйи сомондай
сарғайиб, кескин озиб кетди. Аввалига буни дарсларнинг оғирлигига
йўйдик. Ана шундай пайтда Аломат янги гап топиб келди.

— Эшитдингларми, — деди у катта танаффус пайтида хонада
ёлғиз қолганимиздан фойдаланиб, — Назони бошини боғлаб
қўйишибди.

– Нима, наҳотки биз билмай...

— Шуни айтаман -да, — деди Аломат кўзлари жовдираб. — Энди
Анварнинг аҳволи нима кечади

Нормурод бизни тинчлантирди.

— Ваҳимага ўрин йўқ. Яхшиси, дарсдан кейин тўпланамиз.




Машғулотлар туғагач, Талабалар шаҳарчасидаги "Чашма"
қаҳвахонасига йўл олдик. Суҳбат асносида бу воқеадан Анварнинг
хабардорлиги, ўз ёғига ўзи қовурилиб юрганлиги, Назокат ҳам стаонаси раъйига қарши чиқолмай, боши қотиб, аламини Йиғидан
алаётганлиги ойдинлашди.

— Нега шу чоққача бизга сездирмадингиз  — Анварга гинамни
тўқдим мен.

У бошини кўтаролмасди.

— Айтганим билан бирон нарса ўзгариб қолармиди, - деди ўзини
оқлаб

– Вой, топган гапини қаранглар, ахир қиёматлик дўстсизлар -ку, —
Аломат уни уялтирди. — Ахир дўст бошига иш тушганда синалади-да.

– Куёв ким экан —сўрадим қоним қайнаб.

—У ҳам талаба, СамДУда ўқиркан. Айтишларича ёшлигида
бешиккерти қилинган эмиш.

— Наҳотки эскилик сарқитига қурбон бўлиб, индамай
қолаверамиз 7

Менинг бу хитобим – юрак ҳайқириғи эди.

Боядан буён иягини силаётган Нормурод ниҳоят жўяли фикр
топди:

– Йўл битта, ўша йигит билан учрашиш керак.

— У ҳам Назони севса-чи; — қарши мулоҳаза билдирди Аломат.

— Бу аёлларга хос асоссиз гап — чўрт кесди Нормурод. Унинг
қўпол гапи қизнинг ҳамиятига тегди.

— Намунча бизани ёмон кўрасиз, гопивузадан доим нуқсон
қидирасиз

Йигит устомонлик билан ўзини оқлаб олди.

– Мен аёллар ҳақида тапиряпман, сиз эса бокира қизсиз1

Бу лутф, айниқса "бокира" сўзига ўзгача урғу берилгани Аломатга
мойдай ёқиб, шўх қараш билан кифояланди.

— Ботир, эртага ҳарбий кафедрага борасизми — Нормурод
қўлидаги пиёлани тақ этказиб столга қўяркан, менга савол назари
билан қаради.

— Ҳа, эртага сўнгги машғулот.

— Анвар, сиз-чи7

У аразлагандай юзини тескари ўгирди.

— Бошим қотган, билмайман

Нормурод армия хизматига дахлсизлиги учун ҳарбий
машғулотларга қатнашмасди.

— Аза тутишга вақт эрта. Яхшиси, ақл билан иш тутайлик.




Индинга Ботир иккаламиз Самарқандга учамиз, ўша йигитни топиб
таплашамиз.

—– Мободо қўполлик қилса-чи) — Анвар шу топда гапининг
маъносини ўзи ҳам англамас, ғирт гаранг эди.

– Шуни билиб қўйинг, биз меҳмонга эмас, музокарага кетяпмиз.
Қандай салом берса, шундай алик олади.

Орага жимлик чўкди. Сўнг Анвар бу маслаҳатга қўшилмади.

— Бу масалани ўзим ечишим керак1

Аломат ҳам унинг фикрини маъқуллаб туриб олди.

— Унда, сиз билан Ботир боради.

Анвар кескин бош чайқади.

– Фақат ўзим..

Анвар тайёрага улгуролмай, кечки поездга ўтирди. Икки кун
бетоқатлик билан йўл пойладик. Ниҳоят, учинчи куни чошгоҳ пайти
Анвар ётоқхонага кириб келди. Якшанба бўлганлиги учун, деярли
барча хоналар берк, талабаларнинг ярми уйига, қолганлари сайрга
чиқиб кетишганди. Фақат Нормурод иккаламиз бекорчиликдан,
аниқроғи, чорасизлигимиздан хуноб бўлиб ётардик.

Анвар салом бериб, биз билан қучоқлашиб кўришди. Унинг
чеҳраси жуда ҳорғин туюлди. Демак, масала равшан, "куёв" йигит
ён бермаган.

— Самарқанд сутида оғзингизга қатиқ ивитганмисиз, мундай
очилмайсизми)

Анвар ўз жойига чалқанчасига ташлади.

— Э жўра, ишлар пачава.

– Хўшё

— Улар оқсуяк эканлар.

Нормуродга бунақа узиқ-юлуқ гап ёқмасди.

—– Очиқроқ сўзланг: одамни хит қилвордиз-ку.

— Назокатлар эшон авлодидан экан. Кейин ўша йигит ҳам.

Нормурод бўш келмади.

— Тошкентдан Самарқандга бориб, шу бир оғиз гапга ишониб
қайтавердингизми Асли кимлар билан учрашдингиз

Анвар тирсагига тиралиб ўтирди. Агар сал қўйиб берса,
йиғлашдан ҳам тоймайдиган ҳолатда эди.

Аммо биз унинг аҳволига ортиқча урғу бермадик.

— Назокатнинг акаси Баҳодир билан учрашдим. У мени тўғри
тушунди.

— Ёрдам бераман, дедими7

— Бу ҳақда оғиз очмади. Англаганим шу бўлди-ки, дадаси жуда




чўрткесар, қайсар одам. Хуллас, дўстлар, мен Назокатни қўлдан
чиқардим.

У шундай деб юзига пар болишни босди.

— Ўзингизни тутинг, — дедим елкасига қўл ташлаб. — Ҳали
имконият ҳам, вақт ҳам бор.

Дўстимиз табиатига мос муносабатни танлади.

— Иг, бу қанақа қилиқ. Қўйинг-е, шу топгача кўз ёши бирон
муаммони ечмаган. Айниқса йигит йиғиси. Қани, туринг, ақлни
пешлаб олинг.

Анвар индамай йўлакка чиқди, умумий ошхонага кириб, юзкўзини совуқ сувда ювиб қайтиб чиқди. У хонага кирганида,
Нормурод патини ҳурпайтирган хўроз мисол стул суянчиғига
бағрини бериб кутиб турарди.

— Энди бир бошдан сўзланг. Самарқандда даставвал кимникига
қўндингиз, биринчи ким билан суҳбат қурдингиз, Баҳодирни қаердан
топдингиз

Анвар Самарқанднинг Работидан эди. Ўнинчи синфни
тамомлаган йили СамДУга ҳужжат топширганди. Ўшанда фалакнинг
гардиши билан Баҳодир исмли йигит билан дўст тутинган экан.
Алал-оқибат у Назокатнинг акаси бўлиб чиқди. Аммо шундай
ўқимишли, маданиятли йигит ҳам серзарда дадасининг раъйига
қарши боролмабди. Эшонлар фақат ўз авлодларини тан олишаркан.

— Нега оғзига нос пуркалган илон каби тўлғонасиз, бўлажак
куёв бирон фикр айтгандир)

Анварнинг кўзларида алам ва азоб ёлқинланди.

— У ҳам ота-онаси лаънатига учрашдан қўрқар эмиш.

Кутилмаганда генийдан ғалати таклиф чиқди.

— Ҳа, майли, ҳозир шаҳар айлангани чиқамиз. Қолган гапни
оқшом давом эттирамиз. Сиз эса кўнглингизни тўқ қилиб, ухланг.
Уйқу мияни озиқлантиради.

Кечқурун ҳам маслаҳатга махси кийдиролмадик. Сабаби, Анвар
бутунлай эс-ҳушини йўқотиб, тушкун кайфиятга берилганди.
Иккинчи тарафдан Аломат билан Назокат "аза" тутиб кунни кеч
қилишди.

Шу орада менинг тўйим бошланиб қолди. Ҳамманинг эътибори
ана шу маросимга қаратилиб, дилисиёҳликлар бир тарафга сурилди.
Тўй ўтгач, роса бир ойдан сўнг ўқишга бордим.

— Самарқанддан янгилик борми — деб сўрадим Анвардан. У
кулиб жавоб қайтарди.

— Масалага ўзим нуқта қўйдим.




— Қандай, тушунмадим

— Энди биз ҳам сиз каби оилалимиз1 Аммо, бу янгилиқдан ҳеч
кимнинг хабари йўқ.

— Нормурод биладими, ишқилиб)

— Э, ҳозир у ҳам ўз ёғига ўзи қовурилиб юрибди.

—– Сабаб

— Гап шундаки. Аломатнинг дадаси "қизимни қишлоқига
бермайман", деб совчиларнинг оғзига урибди.

— Иёе, бу қанақаси; Ахир Нормурод уни еру-кўкка ишонмасди-ку.

— Таътилда ҳаммамиз ғафлатда қолдик.

— Бу ёғи нима бўлади.

– Ўқишни ташлаб бўлсаям, Аломатни олиб қочиб кетмоқчи.

— Мана бу сенсация

Анвар мени тузатди.

— Сенсация эмас, буни севги дейдилар. Ҳамма сизми отасининг
чизган чизиғидан чиқолмай севгисиз уйлангани

Мен эътироз билдирдим.

—– Нима қилай, шу чоққача бировга кўнгил қўёлмадим.

— Барибир, шошилмаслик керак эди.

— Мен афсусланмайман. Хотиним ўзимга маъқул.

Анвар бўш келмади.

— Ҳозир шундай. Эртага ақл-идрок тиниб, ўрнини ҳистуйғуларга бўшатиб берганида, билмадим, нима дер экансиз.

– Мен турмушимни ҳеч қачон бузмайман.

Дўстим кўзойнагини қўлига олиб, ёнидаги сочиқ билан обдон
артди. Кейин менга қаттиқ тикилди.

— Кошки орзулар доимо рўёбга чиқаверса. Яхшиси, Аллоҳдан
тиланг-ки, бу ёғига сизга севги азобини солмасин.

Мен ҳам бўш келмадим.

— Бошида бермади-ку, энди муҳаббатдан сўз очмасам ҳам
бўлаверади.

—– Шуни билиб қўйинг, севги қаримайди, у кутилмаганда
юрагингиздан ўрин олади-ки, худди совуқ дард каби, эгаллаган
жойини бомон қўймайди.

— Мен тушунолмаяпман, сиз менинг ҳам ишқ савдосига дуч
келиб, ақл-ҳушимни ўғирлатишимни истаяпсизми7

Анвар жиддий тортди, ётоқхона деразасидан сон-саноқсиз
порлаган чироқларга термулиб, ўйчан гап қотди.

—– Биласизми, ҳар бир одам умрида бир марта қизамиқ
хасталигига йўлиқади. Биров оғир, биров енгил ўтказади. Ҳатто




касаллигини сезишга улгурмай қоладиганлар ҳам бор. Севги ҳам
айнан қизамиқнинг ўзи, кутилмаганда бош кўтариб, бутун
вужудингни оловдай ёндиради.

Аммо у қанчалар қийноқли, изтиробли ва оғир бўлмасин, лаззати
ҳам шунга яраша.

Мен оҳиста бош чайқадим.

— Билмадим.

— Билмаганингиз яхши, бироқ, уни кутинг, у албатта келади...
Эҳтимол, жуфти ҳалолингизга шундай кўнгил қўйиб қоларсиз. Ў,
унда чинакам бахтли сезасиз ўзингизни. Бу дунёда севганинг билан
яшашдан ортиқ бахт борми

— Анвар, — дедим унинг ёнига яқинлашиб, — Яхшиси гапни
чалғитманг. Энди Назокатнинг ота-онаси сизни тан олишармикан

Бу савалимга у кескин жавоб қайтарди.

— Дадаси ўлса ҳам фикридан қайтмайди, аммо ахаси билан
онаси биз томон. Хуллас, тўйни ҳам Тошкентда ўтказамиз. Айтмоқчи,
тўйга хотинингизни албатта таклиф қиламиз.

— Бу турган гап, — дедим дўстимнинг фикрларидан қониқмай.
Назаримда у бу мавзуни тезроқ ёпишга уринаётгандай туюларди,
– Назокат ўша "иши" дан афсус чекмаяптими

Кутилмаганда Анвар кулиб юборди.

— Ботир, яқинда олий маълумотли муҳандис бўласиз-у, ҳалиям
ёш балалардай фикрлайсиз. Ахир, бўлар иш бўлди, энди бошини
тошга урганида синган яинни жарангламайди-ку. Қолаверса, мен
қочиб кетмаяпман, аксинча тўйни тезлаштиряпмиз. — Худо хоҳласа,
ҳаммаси яхшилик билан тугайди.

Анвар ҳақ экан. Чиндан ҳам яхшилик енгди, ёшлар бир ёстиққа
бош қўйдилар.

Орадан беш ой ўтиб, яна ташвишга дуч келдик. Назокат оғир
хасталикка чалинди. УЧ дўст дарсдан сўнг уни етаклаб, пойтахтдаги
барча клиникаларга олиб борардик. Бир томонда давлат
имтиҳонлари, иккинчи тарафда кундан-кун сўлиб бораётган
Назокатнинг сиҳат-саломатлиги икки оёғимизни бир этикка тиқиб
қўйганди. Ўзаро маслаҳатлашиб, Назокатни академик таътилга
чиқаришга кўндирдик. Кейин Анвар ҳам шу йўлни тутмоқчи бўлди.
Аммо биз бу фикрга "тиш-тирноғимиз" билан қаршилик билдирдик.

— Мен ҳамиша унинг олдида туришим керак, — деди Анвар
кўзларида ёш билан... Шу кунларда у ҳам ярим этини йўқотганди.

Нормурод уни жеркиб ташлади.

— Бекор айтибсиз. Дипломга бир қадам қолганида ортга




чекинманг. Ахир сиз ёлғиз эмассиз-ку.

Анвар бутунлай карахт аҳволга тушиб қолганди. Ҳадеб бир гапни
такрорларди.

— У мени деб шу аҳволга тушди. Мен уни йўлдан ургандим,
энди азобини бир ўзи тортяпти.

Энди мен уни тинчлантиришга киришдим.

— Бу, оддий васваса, холос. Ҳар ким пешонасига ёзилганини
кўради. Назокатнинг хасталигида сизнинг заррача гуноҳингиз йўқ.
Начора, ёзуғида шу синов бор экан, худо хоҳласа, дард берган
шифосини ҳам дариғ тутмайди. Мана, кўрасиз, бу кунлар ёдингиздан
ҳам чиқиб кетади.

Аммо, Назокатнинг ташҳиси кўнгилга таскин берадиган
даражада эмасди. Уни ўпка раки деб гумон қилишаётганди. Анвар
ҳам худди шу фикрга ёпишиб олганди.

— Агар у... ўлса мен ҳам ўзимни осаман, — дерди нуқул.

Шу орада Аломатнинг дадаси инфарктка учраб, тўсатдан вафот
этиб қолди. Бу воқеадан ҳаммамиз ларзага тушдик. Шўрлик Аломат
кўзлари қизариб, йиғидан тўхтамас, дадасининг ўлимида ўзини ҳам
айбдор ҳисобларди.

Ниҳоят, Назокатнинг хасталиги аниқланди. Хайриятки, у рак
эмас экан. Мана шунинг ўзи катта қувонч эди. Аммо, у узоқ
даволанди. Анвар бечора ҳам имтиҳонларини топшириб институтни
тугатди, ҳам Назокатга қаради. Асосий фанлар бўйича синовларга
тайёргарликни хотини ётган палатада кўрди.

Бир куни Нормурод иккаламиз касалхонага бордик. Таниш палата
эшигини секин очдик. Не кўз билан кўрайликки, у полда ўтирибди,
боши Назокатнинг оёғида. Шу аҳволда ухлаяпти.

Мен ўшанда илк бора муҳаббатнинг қудратини англадим. Кейин
бунақа воқеаларга кўп учрадик. Анвар қийин, энг машаққатли
дамларда севгига садоқатини намойиш этди. Энди ўйлаб қоламан,
эҳтимолки Назокатни жаҳаннам дарвозасидан қайтарган Анварнинг
Аллоҳга илтижолари-ю, пок муҳаббатидир.

.. Ҳаёт оқар сув каби ўтаверар экан.

Биз ҳам унинг ўркачига ўтириб, неча йилларни ортда
қолдирганимизни сезмай қолибмиз. Хуллас, дастлабига Анвар билан
Назокатнинг ҳаёти чиройли кечди. Улар бир-бирларини севиб, ёмон
кўзлардан қизғаниб яшардилар.

Нормурод ҳеч вақт эҳтиросларга берилмасди. Шу боис у
Аломатнинг қайғусига шерик бўлиб, туйғуларини жиловлаб узоқ
кутди. Аломатлар дадасига йил оши бергач, яна совчи қўйди. Бу




сафар элчилари ноумид қайтишмади. Ҳамма курсдошлари
юртларига тарқаб кетгач, Аломат билан ширингина турмуш қуриб,
севгилисини ўз шаҳрига олиб кетди.

Мен ҳам ўз ҳолимча бахтиёр эдим. Аммо, битта ўғил
кўрганимиздан сўнг, Олиянинг соғлиғи анча ёмонлашиб,
тинчлигимиз бузилди. Гарчи хизмат пиллапоясидан тез кўтарилсамда, ҳаётда бахтим бус-бутун деб айта олмасдим. Бўш вақтим асосан
дорихоналарда янги чиққан дориларни қидириш-у, касалхоналарда
юриш билан ўтарди. Шунга қарамай, Олияга ғамхўр эдим, унга
раҳмим келарди. Шу боис, тоби қочиб, ранг-рўйи пасайган пайтлар
оромимни йўқотиб қўярдим. У бир бора кулса, мен ўн марта яйраб
кетардим. Минг қилса ҳам кўз очиб кўрганим, ёлғиз фарзандимнинг
онаси-да.

Шу ташвишлар гирдобида ўралашиб юрганимда, тўсатдан Анвар
телефон қилиб қолди. Агар имкони топилса, Тошкентга келиб
кетишимни ёки иш юзасидан борсам ҳам, албатта, уни йўқлашимни
илтимос қилди.

Ўша кунлари Тошкентда Ташқи иқтисодий алоқалар вазирлиги
томонидан халқаро симпозиум ўтказилиши керак эди. Бу пайтда
қўшма корхонада бош менежер бўлиб ишлаётгандим. Раҳбарнинг
топшириғига кўра, анжуманга мен жўнатилдим.

Анвар мени тайёрагоҳда кутиб олди. Тўғри уйига қараб йўл
олдик. У Прафессорлар таҳарчасида яшарди. Талабалигимиз ўтган
кўчалар тамоман ўзгариб кетганди. Янги йўллар, янги кўприклар
чиқарилибди.

Чорсу бозорига тушиб, паловга кетадиган масаллиқлар харид
қилдик. Девзира гуручни Андижондан — Эски шаҳар бозоридан
олгандим.

—– Менга қара, — деди Анвар бозордан чиқаётганимизда. —
Дабдурустдан сенлашга ўтиб. — Аввалдан огоҳлантириб қўяй, уйга
кирганингда хушингдан кетмат

Бу огоҳлантириш боисини тушунмадим.

— Нима, шунчалар бойваччамисан

Дўстим хандон отиб кулди. Бироқ, бу бахтиёрлик заминида
чинакам шодлик ифори камроқ туюлди. Ишқилиб, тинчликмикан

— Тўғри топдинг, ҳозирча ҳаётимга менман деган бойваччалар
ҳам ҳавас қилишади.

У тўртинчи қаватда яшарди. Йўлакдан юқорига
кўтарилаётганимизда, япон телевизорини зўрға кўтариб тушаётган
ўрта яшар одамга йўлиқдик. Дарров унга йўл бердик.




У бизни кўрди-ю, негадир ранги оқариб, пешонасини майда
тер босди. Қўллари қалтирагандек туюлди. Ўйладимки, ҳозир
қўлидаги матоҳни тушириб юборса керак деб. Ҳартугул чайир экан,
мувозанатини сақлаб қолди.

У Анварга бош ирғаб салом берди. Кейин беихтиёр:

— Телевизорнинг бунақа оғирлигини билмаган эканман, — деди
биздан хижолат тортгандай. Дўстимнинг жавоби ғалатироқ чиқди.

– Ҳа, бировнинг юки елкани эзиб юборади, ҳали буниси ҳолва, —
деди дағал оҳангда.

Бояги одам индамай пастликка шўнғиди.

Тўртинчи қават майдончасига чиқиб, ҳайронлигим яна ортди.
Бундан уч ой илгари кўрган уй ҳозир эшиклари ланг очиқ, худди
ўғри урган тегирмондай ҳувиллаб ётарди.

Шу топда саволлар қуюн каби ёғилиб келаётганига қарамай,
Анварнинг ўзи тиш ёришини кутдим. Аммо, кўнглим нохушликни
сезиб турарди.

Елим халтадаги майда-чуйдаларни қаерга қўйишни билмай,
аланглай бошладим. Анвар буни сезди. Қўлимдаги масаллиқларни
олиб, шип-шийдам ошхона полига ташлади. Зал ҳам худди шу тахлит
"безатилган" эди. Яхшики, деворга суяб қўйилган эски диван, бир
оёғи пачоқ Стол, иккита табуретка, эшиги ёпилмайдиган жовон
хонанинг бутун "зеб-зийнати" шундан иборат эди. Ҳа, айтмоқчи,
бурчакдаги болалар манежи Анварнинг эски кийим-бошлари
ташланадиган сандиқ вазифасини ўтаётган экан.

—– Энг қисқа гап шу, — деди у диваннинг ўртасига ўтириб. —
Назокат билан ажралишдик.

У қўлларини бошига гиров солиб, анчагача миқ этмади. Кейин
чопиб балконга чиқди, қўлида битта шишанинг "оғзи" дан ушлаб
қайтиб кирди. Чап қўлида иккита лиёла ҳам бор экан.

У шишанинг орқасига шапатилаганди, қопқоғи ўқдай учиб,
ароқнинг бир қисми полга тўкилди.

– Майли, заҳари чиқиб кетди, — деди у ўзига тасалли бергандай.
Кейин пиёладаги ичимликни бир силташда тугатиб, енгини ҳидлаб
қўйди.

Мен карахт аҳволда эдим. У тиззамга турткилади.

— Қани, совимасин, ҳозир ўзим андижонча палов дамлайман.

—– Ив, қозон бошига бормас эдинг-ку

Бу саволим мутлақо самимий эди. Бироқ, гоҳида бехосдан айтилган
сўз отилган ўқ каби юракни тешиб ўтади.

— Xa, беш йил фақат сен овқат пиширгандинг, уйлангач, Назокат




соғайгунча бу юмушни ўзим уддаладим. Ҳозир "Шератон"
меҳмонхонаси бош ошпазидан қолишмайман.

У сабзи тўғрашни менга топшириб, ўзи газ печкасини ёқди.
Токи палов пишгунча мақсадга кўчмади. Мен ҳам сабр – бардош
билан ўша фурсатни кутдим. Овқатдан кейин аччиқ кўк чой устида
гурунг бошланди. Аниқроғи, у кейинги воқеалар ҳаётини чархпалак
каби айлантириб юборганини айтиб берди.

Хуллас, Назокат бир йил даволанибди. Кейин худди дард
кўрмагандай асл қиёфасига қайтибди. Ўртада бир ўғил, бир қиз
бор эди. Ўғли Бектош асосан Самарқандда — ота-онаси қўлида
тарбияланяпти экан. Қизи яйловга боришга кўнмабди, пойтахтда
қолибди...

Аслида булар мен учун янгилик эмасди. Чунки ҳар икки-уч
ойда пойтахтга келиб, бу хонадонда меҳмон бўлиб кетардим.

. Бир куни меҳмонхонадан туриб телефон қилдим. Гўшакни
Назокат олди. Анварни сўрадим. Оқшом қайтишини айтиб, мени
уйга таклиф қилди, гап орасида дўстингиз ҳам сиқилиб қолди,
албатга, келинг, деб қистади.

Кечки пайт эшик қўнғироғини босдим. Остонада ял-ял ёниб
Назокат турарди. Негадир бироз ҳаяжонланаётгандай туюлди.

– Нега ёт кишилардай тортиниб турибсиз; Ичкарига марҳамат)

Устки кийимимни йўлақдаги ёғоч илгичга илиб, залга ўтдим.
Анвар кўринмасди.

— Дўстингиз сал ушланиб қолибди, сиз бемалол дам олаверинг.

Назокат телевизорни қўйиб, дастурхон тузашга киришди.
Гаплашиб ўтириб чой ичдик, талабалик йилларини эсладик. Шу
орада овқат ҳам пишди. Бироқ, хонадон соҳибидан дарак йўқ эди.
Ноилож ўзимиз тамадди қилдик. Овқатдан сўнг Назокат Анварнинг
тамомила ўзгариб кетганлиги, кўп ичаётганлиги, рўзғорга
қарамаётганлиги, ҳатто чакки босаётганлиги — қўйингки, бир аёл
эри елкасига қўйиши мумкин саналган барча айбларни эринмай
тахлаб чиқди.

Очиғи, дўстимнинг ичишидан бошқа нуқсонларига ишонмадим.
Аммо, эркак зоти ўз-ўзидан ичкиликка берилмаслигини ҳам оҳиста
таъкидлаб ўтдим.

Хуллас, ўша куни кўнглимда оғир бир тош пайдо бўлди. Лекин
бу ҳақда Анварга оғиз очмадим. Ҳар ҳолда нодон одам эр-хотин
ўртасига тушади, деб ўйладим..

— Назокат бир артистни ёқтириб қолибди — Анвар бу гапни
худди "яна ичасанмиё" дегандай оҳангда айтди. Билдимки, сиртдан




ўзини хотиржам тутса-да, ботинида ғам-Ғусса ичини каламушдай
кемиряпти. Тўғри-да, қўйнингдаги ёр кутилмаганда бошқа бировга
қучоғини очса... Яна қанақа ёр, бутун вужуди билан севган, керак
бўлса, жонини беришга тайёр маҳбуб бўла туриб, жуфти ҳалоли
кўзига чўп санчса-я. Бундай фожиани душманингга ҳам раво
кўрмайсан. Агар Анвар жонини жабборга бериб елиб-югурмаганида
Назокат бугун соғ-саломат қолармиди 1

Ахир Анварнинг муҳаббати эмасми уни яна ҳаётга қайтарган 1
Майли, эрга хиёнат қилсин, майли, севган ёрини ташлаб кетсин,
аммо ўз халоскорига нисбатан бундай бағритошлик қилиш СОРЛОМ
ақл шуурига сиғмайди. Билмадим, Анвардан қандай хатолик ўтди
Бироқ, у кечиришга лойиқ садоқатли, бағри кенг, меҳр-муруввати
беқиёс инсон эмасмиди; Жуда қизиқ-ку, нега ҳаёт бунчалар
бешафқат Нега кўза синдирган азиз-у, сув келтирган хору зор
Нега садоқатнинг қисмати оғир, нега яхшилик баҳосини топиши
қийин; Нега Нега.

Мана шу саволлар қийин-қистовга олаётган дамда Анвар воқеани
батафсил тушунтирди: тасодифан бир йирик амалдорнинг тўйида
танишган анчагина машҳур артист Анварга ёқиб қолади, уни уйига
таклиф қилади. Эркаклар ўртасидаги муносабат мустаҳкамланиб,
оилавий дўстликка айланади. Деярли барча байрам, шодиёна кунлар,
юбилейларни бирга ўтказишади. Навбатдаги сайр Чорвоқ дам олиш
гўшасига уюштирилади. Одатда зиёфатларда ўзини эркин тутадиган
Анвар тезда кайфи ошиб, палаткага кириб кетади. Ярим кечаси
томоғи қақраб уйғонади. Қараса, Назокат ёнида йўқ. Дарров ҳушёр
тортади. Қўшни палаткага мўралайди. У ерда фақат артистнинг
хотини чойшабга бурканиб, туш кўраётган экан. У тоғ йўлидан
секин юриб, Чирчиқ дарёси қирғоғигача тушиб боради. Беихтиёр
қалин ўсган ўт-ўланлар орасидан Назокатнинг овозини таниб,
тўхтайди.

— Бундай ўғирлик жонимга тегди, қачон масалани ҳал қиласиз

Артистнинг овози қалтираб чиқади.

— Азизим, менга озгина муддат беринг. Аввал анови
кампиримнинг паттасини қўлига тутқазай, кейин...

— Бу артистнинг қасамими ёки эркак сўзи

– Жоним, кошки бу ёруғ дунёда фақат сизни деб яшаётганимни
билмасангиз Сизни кўрди-му, бутун борлиғимни унутдим, чинакам
ишқ савдоси бошимга тушди.

Назокат Анварга дадил гапирарди. Артистни ҳам ўз измига солиб
улгурибди.




У дастлаб ҳар иккаласини ўлдириб, дарёга отиб юборишни
дилига тугибди. Аммо, шу заҳоти кекса ота-онаси, фарзандлари
ёдига тушиб, ўзини босибди. Зотан, Аллоҳнинг қаҳрига учраганини,
энди кўкларга кўтариб юрган, ҳаддан зиёд ардоқлаган муҳаббати
заволини кўриши муқаррарлигини тушунибди.

Пастликдан артистнинг овози эшитилибди.

— Агар изн берсангиз, мастлигидаёқ гум қилардим, ёпиғлиқ Қозон
ёпиғлигича қолаверарди.

Назокат эркаланиб кулибди.

— Унга сизнинг кучингиз етмайди, жудаям бақувват. У бу оламда
фақат мендан қўрқади, мен унинг жиловдориман.

Анварнинг чўяндай муштлари қисилибди. Аммо, ҳозир хотини
ҳақ фикр айтганлигини тан олибди. Афсуски, ўн йил Назокатнинг
соясидай яшади, не ёруғлик кўринса, уни рўбарў қилди, не зулмга
учраса, кўксини тутди. УВи деб илмий ишидан, севган касбидан
воз кечди. У дунёда фақат Назокатни кўрди, уни эъзозлади, унинг
ҳаётида яшади, ҳатто ўзлигини унутди. Энди эса...

–Шунақа таниқли артистми — сўрадим мен ғазабимни босолмай.

– Ҳа, анча-мунча мухлиси бор. Дарвоқе, сен уни кўрдинг-ку.

Ҳайронлигим ортиб, елка қисдим.

— Йўғ-е, қаерда кўрибман

– Ҳалигина менинг телевизоримни кўтариб кетаётган аблаҳ —
да.

– Шунақами Вой пасткаш-ей. Бу уйга қандай кирди экан)

—– Назокат калитни берганда...

—Ё тавба, ахир унинг сендан қаери ортиқ)

—– Биласанку, эркаклар ақл-заковат билан, аёллар ҳис-туйғу
билан ёқтиради.

— Ўткинчи туйғу худди довул каби кўнгилни вайрон этиб
кетаркан-да... Хўш, энди нима қилмоқчисан

Анвар бироз ўйга чўмди. Кейин бодом қовоқлари ортидаги
кўзларида ўт чақнади.

— Тошкент менга торлик қиляпти. Боиси, доим менга уни эслатади.
Мен ўзлигимни у билан қориштириб юборган эканман. Ҳозир
ўзимни танишим қийин кечаяпти... Ўйлаб-ўйлаб Москвага кетишга
аҳд қилдим.

– Москвага... У ерда нима бор сенга

— Илмий ишимни давом эттирмоқчиман. Кейин, юрақдаги ўтни
ўчирмоқчиман.

— Анвар, – дедим унинг билагига қўл ташлаб, — Битта аёл учун




ўзингни қийнама, фарзандларни, ота-онангни ёлғиз қолдирма.

Эссиз, шу сўзларни айтмаслигим керак эди. Бу таскин унга
бошқача таъсир қилди, кўзларидан ёш оқди. Шунда Шералининг
"Эркак йиғламасин дунёда" деган қўшиғи гўёки бир наърадай
қулоқларим остида жаранглади.

– Ботир, бир жиҳатдан сен ҳақсан, яқинларим учун керакман.
Аммо, бир жиҳатдан ноҳақсанки, ҳозир мен ўзимда йўқман. Йўқ
одам борларга қандай далда бўлиши мумкин) Аксинча, ўз дарду
ташвишим билан бошқаларга ортиқча юк бўлиш ниятим йўқ. Ахир
менга кимнинг кўзи учиб турибди. Қолаверса, ҳамманинг менга
ачиниб қарашини истамайман. Аввало, ўзимни топай, кейин
яқинларимни ҳам топиб оламан... Муҳаббат худди қиздирилган ёғ,
тушган жойида, албатта, чандиғи қолади. Майли, армон қолсин,
ўкинч қолсин, аммо, қалбимдан унинг қиёфаси бутунлай ўчсин,
бети қурсин.

—– Тушундимки, бошингда бошпана бор.

– Ҳа, шу карвонсарой меники, яна Бектош ҳам. Қизим онасининг
этагидан тутишди. Аввалига ўғлимдан ҳам воз кечмоқчи эдим. АММо,
у масалани чўрт кесди. "Мен қишлоқда ўсдим, қишлоқда яшайман",
деди. Онаси унга нималарни ваъда қилмади. Машина, институтда
ўқитиш, чиройли қизга уйлантириш...

Бектош шу гапларни охиригача ҳам эшитмади. Менга ҳам, унга
ҳам қиё боқмай, секингина энамнинг қўлидан етаклаб, пастга тушиб
кетди. Рости, шу баравар уни кўрмадим. Энди, Москвага кетиш
олдидан қишлоққа бораман, ота-онамдан дуо оламан.

— Анвар, —дедим ҳамон маҳзунлик сиртмоғидан чиқолмай, — айт-чи,
асли Назокатта уйланаётганингда ота-онангдан розилик сўраганмидинг3

Анвар қалқиб кетди. Менга бошқача тикилди. Кейин бошини
ерга тикиб деди:

– Ҳамма гапни ўзинг биласан-ку1..

Мана шу суҳбатдан сўнг Анвар Москвага кетди, Назокат ўша
артистга турмушга чиқди. Ҳозир дўстим фан номзоди, доцент. Илмий
ишини давом эттиряпти. Тез орада докторлик диссертациясини
ёқлайди. Аммо, ҳанузгача уйланмади, "аёллар фақат кўнгилхушликка
ярайди, умрдошликка чидамайди", — дейди.

14
Бир муҳаббат тарихи ҳақидаги ҳикоя шу ерда тугади. Бу пайтда
тоғлар орти оқаришиб, янги тонг кўз очаётганидан шаҳодат берарди.
Меҳмонхона томон ҳалиям қоронғу, чироқлар ёруғида зулмат тафти



у қадар сезилмасди.

Орага жимлик чўқди. Мезбон ёстиққа ёнбошлаганича чуқур ўйга
толганди. Ботир анчадан буён ўзини бу қадар тетик сезмаганди.
Гарчи кечаси билан мижжа қоқмаганлигига қарамай, вужудини
бардамлик тарк этмаганди. Аксинча муздай ҳаво, Ғир-Ғир эсаётган
шабада, ичкарида ухлаётган суюкли ёрини ҳали-замон кўнгилга
ором бағишловчи дийдори кўзларидан уйқуни тортқилаб кетгандай
эди.

Ниҳоят, мезбон тилга кирди.

— Ўша Назокат деганингиз асли отасига оқ бўлмаганмикан)

Очиғи, масаланинг бунақа дангал ва қалтис қўйилишини кутмаган
йигит бир неча сония эсанкираб қолди. Кейин бу тўғрида ҳеч қандай
тап эшитмаганлигини айтиб, ёстиқдан бош кўтарди.

Мезбон ортиқ чурқ этмай, ўрнидан қўзғаларкан, яна юракни
зирқиратувчи луқма ташлади.

– Хиёнат билан падарига оқ бўлишлик орасида фарқ йўқ ука,
бири иккинчисига йўл очади, бири иккинчисининг елкасидан суиб,
опичлаб юради. Эҳ, аттанг, дўстингизнинг бошига оғир савдо тушган
экан-да.

У шундай деб ошхона тарафга юрди. Бироздан сўнг бамдод
намозига жойнамоз ёзди. Ибодатини тугатиб, яна меҳмоннинг олдига
келди. Ботир ҳам муздай сувда юз-кўзларини ювиб, чорпоядаги
тўшаклардан жой ҳозирлаётганди.

— Сиз уринманг, мен ўзим, — уни тўхтатди қори ака. — Нима
қилай, нонуштага мастава яхшими ёки бошқа овқат тайёрлатайми

Ботир биринчи таклифни маъқуллади. Худди шу аснода ичкаридан
тулли халат кийган Баҳор чиқиб келди. У ям-яшил майсалар
орасидаги мармар йўлақдан юриб, қирғоққа келди, хотиржам ўтириб
ювинди. Сўнг ичкарига кириб, ўзига оро бериб чиқди. Шунда ҳам
эркаклар олдига келмай, узоқдан саломлашиб, меҳмонхона
орқасидаги малиназорга йўл олди. Ботир суҳбатдошига узр айтиб,
санамига пешвоз чиқди.

— Ташқарида совқотмадингизми  — меҳрибонлик билан сўради
Баҳор.

Ботир эрталабдан қалби нозик ҳис-туйғуларга лиммо-лим тўлган,
бир кечалик айрилиқ юрагига бир йиллик соғинч азобини солган
эди. Сарвқомат дилбарининг момиқдай қўлларидан ушлади.

— Йўқ. совуқ емадим, — деди нигоҳини қизнинг хумор кўзларига
қадаб. — Ахир Баҳорсиз-ку, аммо сизда ёз ифори, саратон ҳарорати
бор. Шулар кечаси билан менга ҳарорат бағишлади.




Баҳор нозланиб, ингичка қошларини учирди.

— Яхшику, ҳароратимни бир чақирим наридан ҳам ҳис
қиларкансиз.

– Бир чақирим яқин-ку, Мағрибда турсангиз, Машриқда ўтириб
сезаман.

— Ёлғон ярашмас экан, энди оширвордингиз.

Ботир ўзини оқлади.

— Асло, шоирлик мажнунлик, демакдир. Ишқ савдоси
Мажнуннинг вужудини доимо оташ ичида сақлайди. Ҳали бирон
ошиқ совуқдан ўлган эмас.

Баҳор ёввойи малиналар мевасини териб, Ботирга узатди. Кейин
гина аралаш сўз қотди.

— Нега ошиқлар доимо ўз ҳолатини баён этишга уринадилар
Маъшуқанинг изтироби уларни камроқ қизиқтиради.

— Сиз ҳақсиз, — кутилмаганда енгилганини тан олди йигит. —
Ёдингиздами, Фарҳоддан Хисрав сўрайди:

Деди: Қайдин сен эй мажнуни гумроҳ

Деди: Мажнун, Ватандан қайда огоҳ.

Деди: Қай чоқдин ўлдинг ишқ аро маст

Деди: Жан эрмас эрди, танга пайваст.

Баҳор бир зум Ботирнинг оғзига тикилиб, ҳайрон бўлди. Кейин
секингина чапак чалиб, уни олқишлади.

– Мен сизни қўшма корхона раҳбари десам, ширин забон актёр
Ҳам экансиз. Қойилман. Жуда таъсирландим. Тўғриси, Навоийни
тушуна олмаганимдан хижолат тортаман. Биз Драйзерни, Гюгони,
Гётени, Алъбер Камъюни, Байрон, Стендални биламиз, Пушкинни,
Лермонтовни, Тургеневни ёд қилиб юборганмиз, аммо, Навоийни
жуда кам ўрганганмиз. Ўқитувчимиз Израилв Ландсман: Курраи
заминдаги шоирлар орасида сўз бойлиги жиҳатидан Ҳазрат
Навоийга етадигани йўқ, деганида Жуда ғурурланган эдим. Аммо,
буюк даҳонинг биронта ғазалини муфассал шарҳлашга ожизман.
Сиз ҳозир "Фарҳод ва Ширин" достонидаги байтларни шундай
чиройли ўқидингиз-ки, син юрақдан ҳавасим келди.

Улар битта-битта босишиб, тоғ ёнбағрига чиқишди. Бу ердан
юқорига ёлғиз оёқ йўл бор эди.

— Қизиқ, тепада нима бор экан — Баҳор гапидан тўхтаб,
йигитнинг эътиборини қуёш нурлари ёғилаётган қаяларга жалб
этди.

— Ўйчи ўйлагунча, таваккалчи ишини битирибди, қолаверса, ўзбек
бирон нарсани кўзи билан кўриб, қўли билан ушламагунча




ишонмайди. Юринг, айланиб келамиз.

Баҳор меҳмонхона тарафга қаради.

— Меҳмонлар туришса-чи;

Ботир унинг билагидан маҳкам ушлаб, юқорига тортди.

— Шаҳарликлар тушликкача кўз очишмайди. Айниқса, бундай
мусаффо, беғубор ҳавода.

– Шошманг, Ботир ака, сиз ётиб дам олдингизмий

—– Ҳа, мезбон билан анча дардлашдик.

— Нега мени ёлғиз қолдирдингиз 7

— Кутдингизми3

— Ўринсиз савол Мен сизни ҳамиша кутаман. Хўш, нега
ташқарида ётдингиз 7

Ботир бу саволга қандай жавоб беришга ҳайрон эди. Очиғи, у
нега шундай қилганини ўзи ҳам билмасди.

Билгани шуки, мезбондан тортинди. Гарчи у водийликларга хос
тавозени жойига қўяётганлигига қарамай, меҳмонларнинг ҳар бир
хатти-ҳаракатини зимдан кузатиб юрибди. Бунинг сабаби ҳам аниқ.
Шоҳимардон — азизлар макони. Бундай табаррук қадамжолар пок
ниятли, ҳалол, кўнгли тоза одамларни бағрида кўтаради. Аммо,
ичкиликбоз, маиший бузуқ, фикри бузуқ кишиларни ёқтирмайди.
Ёқтирмагани учун ҳам бир йил илгари қанча одамни сув ютиб
юборди, ёмонларга қўшилиб қанча яхшиларнинг ёстиғи қуриди..
Ҳозир бу мулоҳазаларни Баҳорга айтгани билан у тўғри
тушунармиди" Модомики, шунақа ўйлар экансиз, у ҳолда мен билан
юришга бало бормиди, демасмикан

Хайриятки, юқорига кўтарилишгани сайин тоғ бағридаги ўтлоқлар,
турфа гуллар, ям-яшил ўт-ўланлар, майса-гиёҳлар, игна баргли
арчалар Баҳорнинг бутун эътиборини жалб этган эди. У ҳатто
ёнидаги йигитни ҳам унуттган каби, табиат гўзаллигидан ҳайратланиб
борарди.

Қир унчалик баланд эмасди. Юқорида катта сайҳонлик бўлиб,
теварак-атроф турли дов-дарахтлар билан қопланганди. Энг
чеккадаги дараҳтлар орасига кимдир ҳашаматли, чор-атрофи очиқ
айвон қурдирибди. Айвон ичига айлана шаклида ўриндиқлар
ўрнатилганди. Бу ердан бутун Шоҳимардон қишлоғи кафтингизда
тургандай яққол намоён эди.

Тонги елвизак Баҳорнинг вужудида титроқ уйғотди. У халатининг
ёқаларини кўтариб, маҳкамроқ ўранди. Ботир индамай яқинлашиб,
унинг белидан қучди. Баҳор ҳам йигитнинг пинжига суқулиб кириб
олди. Худди шу кўйи ўтиришди.




— Раҳмат, Ботир ака, — деди Баҳор унинг кўксидан бош кўтармай.
— Агар сиз таклиф қилмасангиз, бизнес оқимидан чиқолмай
юраверардим. Одам тез-тез табиат қучоғида дам олиб туриши зарур
экан. Умуман айтганда, шаҳар муҳити инсонни дағаллаштириб
юборади, шекилли.

Ботир аёлнинг майин сочларини авайлабгина силаркан, севиш
ва севилиш нақадар бахт эканлигини қалбан туйди. Бекорга "Севги —
Аллоҳнинг туҳфаси" дейишмас экан-да. Жуда қизиқ, кечагина
Андижонда шундай аёл яшаётганлигини ҳатто тушида ҳам кўрмаган
йигит, бугун унингсиз ҳаётини тасаввур ҳам қилолмаслиги
моҳиятини англашга қодир эмасди.

Орадан ҳеч қанча вақт ўтмади-ю, лекин, мана шу — сўзлари
самимий, юраги тоза, барчага бирдай ишонувчан санамга бутунлай
боғланиб қолса-я. Авваллари Кўпроқ ишини, хаста хотинини,
оиласини ўйларди. Энди уларнинг барчаси тарозининг битта
палласида-ю, Баҳор ташвиши алоҳида паллада. Куни кеча битта оқ
қоғозга бир неча тилда "Баҳорни соғиндим" деб ёзиб чиқди.
Ўринбосари кўриб ҳайрон қолди. "Ахир, баҳор узоқлашмай, дарров
қўмсаяпсизми)" — дейди у жумла мағзини чақмай.

Баҳорнинг майин, титроқ овози унинг хаёлини бузди.

– Мен сизни узоқ кутдим, – деди у худди ўзига-ўзи
тапираётгандай. Шу топда бу товуш энтиктирувчи кучга эга эди.

— Мен ҳам: — Ботир ҳали тафаккур қилмасдан шу жумла дилидан
тилига кўчди.

– Ҳаётимга сокингина кириб келдингиз-у, бутун борлиғимни
остин-устун қилиб юбордингиз. Авваллари ўзим хон, кўланкам
майдон эди. Энди эса оромимни йўқотдим. Доимо сизни ўйлайман,
қўнғироғингизни кутаман, агар бир кун йўқламасангиз ўзимни
қўйгани жой тополмайман. Севги шунақа кучлими У қўлсиз, оёқсиз
одамни таъқиб қиларкан, ипсиз боғлаб қўяркан. Мен бировга
"ҳисобот" беришни сира ёқтирмасдим. Энди эса қаерга бордим,
ким билан суҳбатлашдим, эртага режаларим қандай, шуларни сизга
айтмагунча кўнглим тинчимайди.

Ботир ҳам нозик туйғулар оғушида сармаст эди.

– Менинг дардим мутлақо бошқача, — деди у қаршисидаги баланд
қояларга ўйчан тикилиб.

Баҳор бошини кўтариб, йигитнинг кафтига иккала қўлини қўйиб,
сўради:

– Қанақа дард экан, билсак бўладимиё

– Бу шундай дард-ки, айтсам тилим, айтмасам дилим ёнади.




Аёлнинг қоп-қора киприклари катта очилди, кўзларида хавотир
зуҳурланди.

– Мени қўрқитманг1

— Унда, эшитинг. Мен доимо бир ҳадиқда яшайман. Назаримда,
менинг севгим сизникидан кучлироқдай туюлади. Бу эса қалбимда
Ҳадик уйғотади. Худли бир кунмас-бир куни мени ташлаб кетиб
қоладигандайсиз. Ў, бу даҳшатни идрок этмоқнинг ўзи қанчалар
оғир, қанчалар азабли.

Баҳор пешонаси билан Ботирнинг елкасига туртди.

– Топган гапингизни қаранг. Одамни ҳам чўчитиб юбордингиз.
Ҳеч маҳал муҳаббат ўлчовга сиғармиди Агар шу ишнинг уддасидан
чиқолсангиз, айтинг-чи, ишқингиз қанча тош босади

– Шоҳимардон тоғларича салмоғи бор, — жиддий туриб деди
йигит. – Хўш, сизники-чи

Баҳорнинг жавоби ўзи каби гўзал чиқди.

– Мен севгимни тарозига қўймайман)

Йигит енгилганини тан олди. Қизнинг яноғидан ўпиб, ўрнидан
қўзғалди.

—Етар, яна меҳмонлар етим қўзидай жовдираб қолишмасин.

Гарчи Ботир шу гапни айтганига қарамай, пастликка тушишга
шошилмади. У теварак-атрофдан оқ, қизил, пушти сафсар гуллар
териб, чиройли гулдаста ясади.

— Вой, мунча чиройли, бу гуллар менгами7 — Баҳор югуриб унинг
қўлидаги гулдастани олди.

— Ана энди тушсак бўлаверади.

— Йўқ, шошилманг, – Баҳор йигитнинг билагидан тортиб
тўхтатди.

— Яна нима кўргулик; – Ботир орқасига ўгирилди.

— Аняга ҳам гул терайлик.

— Нега энди, яҳшиси, бу масалада Анвар Чориевич бош қотирсин.

— Йўқ, аёл кишини хафа қилиш яхшимас, ёки мен шу
гулдастамни бериб юборишимни хоҳлаяпсизмий

— Асло{ Бу гуллар ердан эмас, қалбимдан узилган ва фақат
сизга аталган. Меҳмон учун бироз вақт сарфласак зарари йўқ.

Ботир шундай деб гуллар барқ уриб очилган сайҳонликка ўзини
урди.

15
Анвар Чориевич қовоқлари шишиб, писта кўзлари зўрға очилган
ҳолатда уйқудан уйғонди. Боши худди ари уясидай ғувилларди.



Бунинг устига томоғи қақраб кетибди. Оғзини очмоқчи эди, чиппа
ёпишган лаблар бир-бирини қўйиб юбормади. Ўз аҳволидан кулгуси
қистаб, лабининг ярмида жилмайди. Яхшики, шу тобда кўзгуга кўзи
тушмади. Акс ҳолда қиёфасидан юраги орқасига тортиб кетарди.

У ҳузурланиб ётаркан, тезроқ бош оғриғига малҳам топишни
истади. Бунинг учун ўрнидан қўзғалиш керак. Ҳаётда энг жини
суймайдигани эрталаб туриш. Қанийди иш вақти пешиндан
бошланса, то ярим кечагача ишлар эди. Фақат тонг саҳарлаб
уйғотишмаса, бас.

У Аня ётган каравотга эринибгина ўгирилди. Ўрин бўм-бўш,
кўрпа-ёстиқлар теп-текис. Демак, энди оромини бузмаса чатоқ, бу
москвалик хоним ҳазил кўтармайди. Димоқ-фироғи бурнининг учида
туради. Яна феъли айниб, кетаманга тушиб қолмасин.

Шу ваҳима билан қандай спорт костюмини кийиб, қачон йўлакка
чиққанини сезмади. Ўзиям биринчи кўзи тушгани жазмани бўлди.
У сочларини ёзиб, тонгги қуёшда қораймоқда эди. Юзини сариқ
шляпаси билан обдон беркитибди, кофтаси йўқ, эгнида кенг юбка,

— Яхши ётдингми, малагим1

Аня қимир этмади. У худди мумиёлангандай қотиб қолганди.
Анвар ёнига яқинлашганида, "яна беш дақиқа", — деб машғулотида
давом этаверди. Йигит ҳам "худога шукр" айтиб, анҳор бўйига
югурди. Йўл-йўлакай чорпоя устидаги тўкин дастурхонга қараб,
бир нафас тўхтади. Ўйланди, сўнг ортига қайтиб, кечқурун шишада
қолган "шайтон суви"дан пиёлага қуйди.

Аввал ён-верига қаради. Ҳеч ким йўқлигига амин бўлгач, пиёлани
бир ҳамла билан бўшатди. Газағига маъданли сувдан ҳўплаб, юзини
ювгани сал наридаги қияликка энгашди. Кеча сувга ағдарилгани
ёдига тушиб, бир қўли билан ёш қайрағоч танасини ушлаб олди.
Энди юзини момиқ сочиққа артаётганида, меҳмонхона орқасидаги
пастқам йўлдан қўл ушлашиб, Ботир билан Баҳор тушиб келишди.
Уларга қараб, Анвар ўзининг Назокат билан ўтказган гўзал дамлари
ёдига тушди. Кўнгли бузилди. Эрталабки ароқ таъсирида қисиқ
кўзларида аччиқ ёш думалади. Миясига урилган фикр қалбини
тўлқинлантирди: севги худди шаробга ўхшаркан. Аввал ўзига
тартади, сўнг сархуш ҳаётга етаклайди. Кейингиси фақат бош
оғриғи... Ишқилиб, Батирнинг омади чопсин, — оқкўнгиллик билан
арзулади у. Аммо, бу ниятига ўзи ҳам унча ишонмади. Оила деб
аталмиш пойдевори мустаҳкам қўрғон ичида асрай олинмаган
муҳаббат уч киши орасида кўкарармиди

Дўстининг ҳозирги қувончи худди сув сиртига қурилган иморатга




ўхшайди. Четдан маҳобатли ва жозибадор, ҳақиқатда эса, омонат.
Майли, асли дунё шундай яратилгач, бошқаси чикора. Тўрт кунлик
умрининг бир сониясини хуш ўтказгани қанча. Барибир тугал бахт
ҳақидаги умид ҳаёлий хилқатга ўхшайди. Ойнинг ўн беши қоронғи
экан деб, қолганидан воз кечиш бориб турган нодонлик. Аксинча,
шундай умргузаронлик қилмоқ керакки, ўша ёруғ кунлар ортидаги
зулматни-да ўзидан узоқлаштирсин, бир ойлик саодат завқини
берсин.

— Анвар ака, ассалому алайкум, яхши дам олдингизми7

Баҳорнинг жавдираган нигоҳи, файзиёб чеҳраси, ёш болаларга
хос беғуборлиги меҳмоннинг кайфиятига таъсир этмай қолмади.

— Ботир, бу саломми, каломми ёки булбул хониши Ўлай агар,
бу овозни эшитган Шоҳимардон қушлари уялиб, жанубга қанот
қоқишади. Бу мусиқа ўликни тирилтириб, тирикни ўлдиради. Ё худо,
дунёдаги чирой, қадди-қомат ва ширин забонни атиги бир маҳлиқога
бериб, қолганларини камситишингдан не наф кўрдинг-а

Баҳорнинг юзлари лола янглиғ қизарди, уялиб бошини Ботирнинг
елкасига яширди. Бу ўринда Анвар Чориевични сўзамолликда
айбситиш, хушомадга мойиллигини писанда қилиш ортиқча. Илло,
чиндан ҳам ул париваш ҳусни-жамоли тунгнида сайратиб, соқовни
сўйлатадиган даражада таърифу таҳсинга лойиқ эди.

Кўм-кўк майдон этагида қўлида патнис кўтарган мўйсафид Аняни
кўриб, таққа тўхтади, дарров юзини тескари бурди. Шу куйи бу
тарафга қарамай, ошхонадаги ўспиринни чақирди. Мўйлови сабза
урган новча йигитча ота қўлидаги патнисни олиб, тезда дастурхон
устига қўяркан, меҳмонларни нонуштага таклиф қилди. Бу манзарани
кузатиб турган Баҳор битта-битта босиб, москвалик аёлга яқинлашди,
қулоғига бир нималарни шивирлади. Меҳмон юзидаги шляпани
олиб, Баҳорга нигоҳ бурди. Сўнг нозик табассум ила "пуст" деб,
яна бояги ҳолатига кирди.

Қуёш чўққига миниб олган, унинг нурлари ерга найза каби
ёғилаётгандай эди.

— Аня, — деди Баҳор янги дугонасини мезбон тарафдан пана
қилиб. – Ҳозир қуёшда улвтрабинафша нурлари кучайган пайт,
эҳтиёт бўл, кейин баданингни фаранг косметологлари ҳам "суваб"
кетолмайди.

Шугапни эртароқ айтиши керак экан. Рус ойимқизи худди оёғи
остига ўт ёқилгандай жилпанглаб, меҳмонхонага қочди. Тахминан
ўн беш дақиқаларда ўзига оро бериб чиқди. Унинг қомати худди
фотомоделларникидай хушбичим ва таранг эди. Ёши ўттиздан




ортганига қарамай, қизлардай кўркини йўқотмаганди.

Шу нафосатию назокатига монанд эркалиги ҳам бир олам эди.

Баҳорнинг бўйи ундан бироз пастроқ, гавдаси хиёл тўлароқ
туюларди. Юзидаги ҳаё пардаси унинг табиий чиройини ўн чандон
ортиқ кўрсатарди. Бир сўз билан таърифлаганда, бириси шамсу,
иккинчиси қамар, бири нақш олмаю, иккинчиси Наманган нокидай
тиниқ фаришта эдилар.

Аня узун оёқларини букиб ўтиролмай қийналгани боис ёнбошига
иккита ёстиқ тахлаб қўйдилар. Тонгги субҳ сабоси қизларнинг
сумбул кокилларини тортқилаб ўйнаб, тинимсиз тегажоқлик
қилаётгандай.

— Яхшики, болиш бор, йўғи иккита, — деди Баҳор бошини
кўтармай.

— Аксинча, ёмон, — унга қарши фикр билдирди Ботир. — Агар
яна бўлганида, сиз ҳам суяниб олардингиз.

— Мен болишга эмас, сизга суянишни хоҳлайман, — деди Баҳор
ер остидан йигитга қараб, Анварга бу луқма маъқул тушди.

– Офарин, синглим, чиндан ҳам топиб айтдингиз. Ҳақиқий эркак
севгилиси учун мустаҳкам қоядир.

Ботир ҳам бўш келмади.

—У ҳолда хонимингизнинг ёнбошидаги болишларитга не ҳожат

— Ҳожати бор, — жиддий тус олди Анвар. — Ҳожати шуки, қоя
тошдай қаттиқ. Аня момиқдай юмшоқ, билсангиз ҳазрат Атойи: Ул
париким, сув яқосинда паридек ўлтирур, ғояти нозиклигидан, сув
била ютса бўлур, деб бизнинг ойсулувларни таърифлаган-да.
Тўғрими, Аняхон7

Аня ўзбекча ибораларни тушунмаганлиги боис, бу сўроққа
эътибор бермай, ҳусайни узумини доналаб, уруғини териб, бемалол
ейишда давом этди.

Нонушта тутади. Маставани алқаб тановул қилдилар.

– Пешинга қадар Кўли қуббон зиёратига чиқамиз, — таклиф
киритди Ботир. Сўнг бу кўлнинг тарихи, гўзаллиги, сувининг
ложувардлиги ҳақида меҳмонларга сўзлаб берди. Таклиф бир овоздан
маъқулланди.

– Шарт шуки, ҳамма спортча кийиниб олиши керак. Кўлнинг
ярмигача осма йўл билан борамиз. У ёғи тоғлик, ҳарсанг тошлар
куп.

Дуога меҳмонхона мутасалдисини таклиф қилишди. Баҳор ҳамма
ўрнидан турганида, дастурхонни йиғиштирмоқчи эди, мезбон
кўнмади.




— Сизлар ҳордиқ чиқаргани ташриф буюргансизлар, хизматни
йигитларимга қўйиб бераверинглар.

Баҳор раҳмат айтиб, хонасига йўналди. Ботир ҳам унинг ортидан
кетаётганида, қори ака уни тўхтатди:

— Ботиржон болам, айбситмасангиз, сизда икки оғиз гапим бор
эди.

Йигит сал нарида кетаётган Баҳорга "бораверинг" дегандай
ишора қилиб, ўзи яна чорпояга келиб, омонатгина чўкди.

Мезбон калта мошгуруч соқолли, қарашлари ўткир, лутфи кескир,
гаплари анчайин ўктам киши эди. Бир кечалик мулоқот унинг бу
сифатларини англаш учун Ботирга кифоя қилганди. Ҳозир мавзу
кечки овқат масаласидадир-да, деган ўйдаги йигит биринчи саволдан
кейиноқ адашганлигини фаҳмлади.

– Менинг қизиққонлигимни маъзур тутгайлар, — гапни узоқдан
бошлади мезбон. — Агар малол келса, мен дил очмадим, сиз
эшитмадингиз, маъқулмиё

Меҳмон индамай қуллуқ қилди.

— Айтинг-чи, шу аёлда кўнглингиз борми"

Ботир ялт этиб, суҳбатдошига қаради.

— Шундай, тақсир.

Сўроқ давом этди:

– Ҳойнаҳой, никоҳингиз йўққа ўхшайди.

Йигит мулзам тортди. Бироқ, кўнгли оғримади. Қайтанга устози
қаршисидаги мурид каби бош эгди.

– Шундай, тақсир)

— Ўзим ўйлагандай-а) Ё тавбангдан кетай, Аллоҳим. Биз ожиз
бандаларни ўзинг кечиргайсан. Шу мулоқотдан сўнг қори ака яна
савол берди.

—– Модомики, ишқингиз тушибди, нега шу пайтгача ҳалоллаб
олмадингиз

Ботир пиёлага чой қуйиб, қўлига ушлади. Аммо, ичишга
шошилмади.

Мўйсафид ҳақ эди. Нега бу тўғрида илгарироқ фикрламади)
Қўрқдими Кимдан; Нимадан Илгари замон бошқа эди, энди —
чи; Эҳтимол қўш хотинлик залвори ва гап-сўзидан ҳадиксирагандир,
одамлардан чўчигандир7 Эл-юрт маломатидан ҳавотирланишга етган
ақли нега Худодан қўрқишга етмади; Ахир кўнгил кўнгилга
пайвандлиги зино гуноҳига кафорат эмас-ку. Икки қалбнинг бирбирига орзиқишида мислсиз ҳаловат ётади. Аммо беникоҳ
қовушмоқлик ўша ҳаловатни ҳабадага чиқармайдими



Бундай яқинликдан эришилган вақтинча ҳаловат ортида
интиҳосиз ҳаловатсизлик, то қиёматга чўзилгувчи хавотир
кутмаяптимий..,

Унинг дилидаги ички кечинмаларни суҳбатдоши "ойнаи жаҳон"да
кўриб тургандай, энг оғриқли жойидан ушлаб, қисти – қафасга
соларди.

— Муҳаббат — илоҳий ишқнинг қаноти, дебочаси, Уни аввал –
бошдан покиза сақламоқ жоиз. Ахир, қайси инсон ўз севган одами
юзига қора чаплайди) Аксинча, ҳозиргина бошига гулчамбар,
дастига гулдаста тутқазиб қўйибсиз. Бу, зоҳирий илтифот. Ботинда
эса дилига лой суртяпсиз, қалб кошонасини топтаяпсиз, чинкидай
тоза жойга ахлат ташлаяпсиз. Афсуски, буни оддий кўз билан илғаш
маҳол. Бироқ, Қалб кўзи чароғон кимсаларга ҳар нарса кундай
равшан.

— Очиғи, маҳбубам бу таклифга кўнмасмикин, деган иштибоҳда
ЭДиМ..,

Ботирнинг асоси заиф туюлди. Ҳатто бу далилига ўзи ҳам
ишонмади. Қори ака илк бора мийиғида кулиб қўйди.

— Яна севган кишингизга туҳмат тошини отаяпсиз. Ҳеч қачон
ҳақиқатдан юз ўтирманг, аксинча, унинг рухсорига тик боқинг.
Ана шунда йўл қўйилажак гуноҳлар халтаси дарров тўлиб қолмайди,
ҳидоят йўли тўсилмайди.

Сиз мендан ранжиманг. Яхшиси, қори ака нега бизнинг
тақдиримизга аралашяпсиз, деб сўранг. Сўраёлмайсиз, андиша
жиловидан ушлайсиз. Ҳолбуки, дўппи тор келганида, андиша бошга
соябон бўлолмайди. Ҳа, майли, гап кўпайса, мазаси қочади, мағзига
путур етади. Хуллас, гап бундай, менинг безовталигим асносида
бир ҳикмат зоҳир. Ҳикмат шуки, ўша аёлнинг дилида фаришталар
бор. Хайрият-ки, улар бу маконни тарк этишмабди. Бунинг сирсиноатини мен тавсиф қилолмайман, фақат Ўзига аён. Айтинг-чи,
бирор марта шу аёлингиз доимо иши юришавераётганини айтганми,
ёмонлик йўли кесилгани ҳақида оғиз очганми7

Ботир бир муддат ўйга чўмди. Кейин Баҳорнинг:

— Ботир ака, ҳамма божхонадан қийналиб ўтади, мен эса худди
у хонадан, бу хонага чиққандай хавотир сезмайман. Дилимда бир
ишонч ётади. Фурсати етганида, кимдир энди йўл очиқ, дейди.
Гоҳида бирон ишкаллик юзасидан божхонага киришим чўзилади,
аслида бу "хавф"дан асраш бўлиб чиқади, — деганларини айтиб
берди.

— Ҳа, баракалла) Шундай аёлни залолатга бошлаш кечирилмас




хатолик эмасми7

— Ҳа, албатта) Сиз кўзимни мошдай очиб қўйдингиз.

Қори ака яна жиддий тус олди. Унинг серсоқол чеҳрасида ажиб
файзиёблик зуҳурланди.

— Ҳали бу ҳаммаси эмас. Бу аёлдаги хислат ёғдуси танангизга
мадор, сийратингизга нур бағишлайди. Сиз бу кучдан доимо қудрат
топурсиз. Аммо вақт-соати келиб ундан айрилсангиз, бу йўқотиш
даражоти биласизми нимага тенг келади

Ботирнинг кўзлари катта-катта очилди. Ҳайронлиги кучайди.

—– Йўқ, қори ака, мутлақо ғофилман.

– Бир умрга эслаб қолинг, бу айрилиқ сизга қимматга тушиши
мумкин.

— мадим

— Яхши, унда қулоқ солинг. Уйни чироқ чароғонлаштиргай.
Маҳбубангиз сизнинг йўлчи юлдузингиздир. Юлдуз учса — умр
сўнгай. Энди англагандирсиз. Маслаҳат шуки, мабодо бу зоти
олияларини ҳифзи-ҳимоянгизга олсангиз, охирига қадар қўшақаришлик тадоригини кўринг. Агар бунга кўзингиз етмаса, ёпиғлиқ
қозон ёпиғлигича қолгани яхши.

Ботир икки ўт орасида ёнарди. Аввалига суҳбатдошининг
гапларини шунчаки насиҳат ўрнида кўраётганди. Энди масала анча
жиддийлашганини англади. Ҳозир-ку битта "хўп" билан қутилиши
мумкин. Кейинчалик чиндан ҳам мўйсафид огоҳлантирганидай
аросат йўлда қолса-чи; Ёки Баҳорнинг фикри ўзгариб, ўзини олиб
қочса-чи Эҳтимол, бу хавотирларида асос камдир. Унда Олиянинг,
ўғли Қодирнинг тақлири не кечади Ҳа, майли, вақт олий ҳакам.
Чумчуқдан қўрққан тариқ экмайди. Гарчи, бошқача ўйлаганида ҳам,
барибир Баҳорни ҳаётидан, ёзуғидан чиқариб ташлай олмайди. Бу
масаланинг бир жиҳати. Шу билан бирга, никоҳига ўтгани розилик
берармикант Эркин қушнинг қўлга ўрганиши оғир машаққат.
Эҳтимол, унга ҳозирги ҳаёти ёқар. Яна ким билади)

— Қўрқяпсизми, болам)

Ботир ҳижолат тортиб, сохта жилмайиш билан суҳбатдошига
қаради.

— Одам севганидан ҳам чўчирмиди; Лекин, унинг раъйини
билмасдим, шунга вима дейишга ҳайронман.

—– Қизиқ гапирдингиз-ку, эркак билан бир тўшакда ётишга
ройиши бор аёл ҳалол яқинликка хоҳиш билдирмайдими; Менимча,
сиз адашяпсиз. Қани, иссиғининг борида маслаҳатлашинг иш пишса,
ўзим никоҳлаб қўяман. Кейин менинг ҳам, сизларнинг ҳам




кўнглингиз равшан тортади.

Ботир ичкарига кирганида, Баҳор ойнага қараб лабларини
бўяётганди. Уни кўриб, машғулотини тўхтатди. Худди ўнинчи синф
қизларидай жойида сакраб, бир-икки айланди.

– Кўринишим яхшими, Ботир ака

Йигит ҳазиллашди.

— Йўқ. мутлақо яхшимас1

Баҳор бир зумда шамдай қотди.

— Вой, нега; Бирон жойимда ишкаллик борми

— Айтдим-ку яхшимас, деб. Яхши дейиш билан баҳоингизни
пасайтирган бўламан, аслида жуда зўр.

Баҳор йигитнинг бўйнига осилиб, яноғидан ўпди.

—– Шунақаям ҳазиллашасизми, қўрқиб кетдим. Ҳа, тинчликми,
ўйланиб қолдингиз 7

— Биласизми, Баҳор, шу топда миямга бир фикр қўнди.

– Хўш, эшитайлик-чи, қандай янгилик экан)

— Янгилик шуки, мен сизнинг қўлингизни сўрамоқчиман)

Қиз нозланиб ўнг қўлини узатди.

— Нафақат қўлим, қалбим ҳам сизнинг ихтиёрингизда.

—– Шу қарорингиз қатъийми7

— Ҳали шубҳангиз бормиди Унда мени тушунмас экансиз-да.

Йигит қизнинг қўлидан маҳкам ушлади.

— Келинг, шу аҳдимизни исломий йўл билан мустаҳкамлайлик.

— Тушунмадим

— Шу муқаддас қадамжоларда никоҳ ўқитайлик, гуноҳга йўл
қўймайлик. Барибир, бизни Аллоҳдан ўзга ҳеч ким ажратолмайди.

Баҳорнинг кўзларида қувонч порлади. Киприклари намланди.
Индамай бошини йигитнинг кўксига қўйди.

— Шу таклифни қачондан буён кутаётганимни билсангиз эди...

Иккаласи етаклашиб чиқишганидаёқ, мўйсафид улар ўзаро
қелишганлигини тушунди. Никоҳ маросимида Анвар билан Аня,
яна бир ошпаз киши қатиашди.

Қори ака ёшларни исломий оила қурганлиги билан қутлаб, эр —
хотинлик ҳуқуқ ва бурчларини тўла адо этишга чақирди.

— Қизим, — деди у Баҳорга юзланиб. – Бугундан эътиборан
Ботиржон сизнинг шаърий эрингиз. Ўйлашимча, анча зукко аёлсиз,
ҳеч қачон шу йигит измидан чиқмасликка ҳаракат қилинг.

Баҳор ял-ял ёниб, худди илк бора чимилдиққа кирган келиндай
бошини кўтаролмасди.

— Хўп, тоға, — деди у сокин овозда.




— Сиз эса, — энди мезбон йигитга ўгирилди. — Шу аёлнинг барча
камчилиги, рўзғори ва истакларини бажарасиз, асло камситмайсиз,
хорламайсиз.

—– Жоним билан, — деди Ботир ҳаяжонланиб,

Қори ака ҳамманинг эътиборини ўзига қаратди.

— Тўй ошини кечқурунга тайёрлаб қўяман. Энди бемалол сайр –
томошага чиқишинглар мумкин.

.. Бир ҳафта кўз очиб-юмгунча ўтиб кетди. Меҳмонлар қори
ака, ошпазлар билан хайр-хўшлашиб, машинага ўтирдилар.
Қишлоқдан узоқлашаётганда Баҳорнинг чеҳрасига хомушлик соя
ташлади.

— Сизга нима бўлди — меҳрибонлик билан сўради Ботир йўлдан
кўз узмай.

— Назаримда, Шоҳимардон мен учун онамдай азиз жойга айланиб
қолгандай. Уни тарк этиш кўнглимда соғинч ва ташналик
туйғуларини уйғотмоқда... Мен сизга танимни бағишлаган эканман,
энди бутун вужудим, борлиғим ихтиёрингизда. Мен тул хотинлик
либосини ечдим, бошимда сиздай суюкли эрим бор. Илгари ёш
эканман, бу каби таассуротларни илғамабман. Ҳозир эса бахтимдан
энтикиб, ўзимни сиғдиролмаяпман.

Ботир ўнг қўли билан Баҳорнинг елкасидан қучиб, ўзига тортди.
Қиз ҳам шундайгина у тарафга эгилди.

— Ҳой ёшлар, бу нима қилиқ, — орқадан Анварнинг ваҳимали
ҳайқириғи янгради.

Жавоб ҳам ёнидан эшитила қолди.

— Уларни тинч қўй, буни ишқ, дейдилар.



ИККИНЧИ
ҚИСМ

1

Неъмат Солиевич вилоят прокурори ўринбосари Мамоқовни
синчиклаб кўздан кечиргач, столи устидаги ёзувларни эринмай
қараб чиқди. Доимо одамларни даҳшатга солган таниқли қонун
посбони шу топда профессорнинг бир оғиз гапига маҳтал эди.
Унинг қорамағиз юзи анча синиққан, бургут кўзларидай нигоҳи
сўниқ, бурун атрофидаги ажинлар анча чуқурлашган эди.

Ниҳоят, шифокор қоғозлардан бош кўтариб, Мамоқовга назар
ташлади. У одатда гапнинг индаллосини айтиб қўяр, беморнинг
ҳолатини сира яшириб ўтирмасди.

— Айтинг-чи, Қосимжон Мамоқович, яшашни хоҳлайсизми

Прокурор муовинининг овози ўзгарди. Шубҳасиз, бу таъкид унинг
юрагига ботмаганди. Ҳозир сиҳат-саломатлигигина эмас, жони шу
одамнинг қўлида. Агар ўз дардини билмаганида, бунақа муомала
учун, албатта, ҳисоб-китоб қилишдан тоймасди. Дилидан не ўтса
ўтди, лекин, тилида бошқа лутф янгради.

— Албатта, Неъмат Солиевич, ҳар ҳолда ҳали ёшмиз, олдинда
режалар бор.

— Ҳа, Аллоҳдан умидим кўп денг..

Мижоз бу фикрни астойдил маъқуллади.

– Шундай. Айни ўйнаб – куладиган вақтимизда "мотор" устук
бериб турса-я.

Прафессор кулиб қўйди.

— Очиғи "устук" бергани сизнинг фойдангиз. Негаки кўкрак
қафаси ичида муштдай тирик жон борлиги ёдингизда туради.
Одамзод буткул ишни ўзим бажардим деб, катта кетаверади. Ҳолбуки
оғирлик шу митти аъзо зиммасига тушади. Хуллас, гап бундай.
Агар яшашни истасангиз ишдан бўшайсиз.

— Humat?!!

Мамоқов жон ҳолатда тик туриб кетганини пайқамади.

– Юрагим шунақа заифми"

Неъмат Солиевич уни тинчлантиришга уринди.

— Агар сизнинг фикрингизни тасдиқласам, жуда аширворган
бўламан. Бироқ, юрак чиндан ҳам муолажага муҳтож. Қанча тез
даволансангиз, шунча яхши.

Мижоз оғир тин олди. Жойига чўқди.

— Хўп яхши, клиникангизга ётаман. Аммо, ишдан узоқлашиш
шартми Бутун масъулият менинг елкамда турибди, вазият ҳам




қалтис...

Профессор бўш келмади.

Мен амалдор эмасман, бор-йўғи саломатлик посбониман. Агар
юракка дам бермасангиз, кейин ҳордиққа ҳам унамай қўяди. Сиз
ҳозир ўзингизни ўйланг, иш бўлса қочмайди.

Қосимжон Мамоқович индамай қўзғалди. Эшик ёнига борганида,
хона соҳибига базўр илжайди. Аммо, ташқарига чиқиб кетолмай,
орқасига қайтди.

— Розиман, фақат ўзингиз даволайсиз.

– Бу, бошқа гап. Камида бир йиллик таътилни мўлжаллайверинг.
Ўшанда яна отдай кишнашингизга кафилман. Ҳозир ҳар бир стресс
асабингизни эговлайди, бошқа аъзоларга хунук таъсир кўрсатади.

Мана, еттинчи палатада қўшма корхона раҳбари Ботир
Аҳмедович, деган йигит ётибди. Сизнинг-ку ташҳисингиз аниқ. Бир
ҳафтаки унинг дарди қоронғу. Чунки у ҳам оила, корхона, ҳокимият,
деб касаллик бош кўтарганида, писанд этмаган. Юриб енгвораман,
деб ўйлаган. Алалхусус, ҳозир аҳволи оғир. Кеча водийлик
ҳамкасблар иштирокида консилиум ўтказдик, аммо, аниқ фикрга
келолмадик. Сизга ҳам маслаҳатим шу, тезда амал курсисини
топширинг.

Қосим Мамоқович эрталаб келишга ваъда бериб, касалхона
ҳовлисига чиқди. Неъмат Солиевич яна Ботир ҳақида ўйга чўмди.
Касаллик варақасини қўлида ушлаб, унинг ҳар бир сатри ёд бўлиб
кетганлигини эслади. У ўз оёғи билан келиб, шифохонадан "темир
от"да кетган касалларни кўп кўрган. Бундай воқеа ҳамиша шифокор
қалбида чандиқ қолдиради, кайфиятини бузади.

Ўтган бир ҳафта мобайнида Неъмат Солиевич Ботирни худди ўз
ўғлидай ёқтириб қолди. Ҳамиша катта-катта кўзларини шифтга
қадаб, ўйчан ётадиган бу йигит юрагида катта жароҳат борлиги
аниқ. Лекин, у қандай яра, қандай касаллик 71 Нега у юзини
кўрсатмайди, денгиз тубидаги йиртқич жонивордай беркиниб
тишини қайрайди

Ҳар кунги ташриҳлар, ташҳислар сира ўзини оқламаяпти.
Қарангки, ҳамма аъзо соат каби бир маромда ишлаяпти, лекин,
соРлиқ кун сайин орқага чекиняпти. Кеча Патидин Кулсинович
ҳам бемор билан анча гаплашиб, охири бир қарорга келолмай, бош
чайқаб чиқиб кетди.

Ҳаётда чорасизлик энг оғир қисмат. Тиббиётда эса фожианинг
ўзи. Кўзлари жовдира ётган беморга ёрдам кўрсатолмаган духтир
ҳолатини фақат бошқа ҳамкасбигина тўла тушуниши мумкин.




`

Шу пайт Неъмат Солиевичнинг қўл телефонидан "Ёлғиз чўпон"
мусиқаси янгради. У столи устидаги кафтдай матоҳ қопқоғини очиб,
қулоғига яқинлаштирди. Устози Патидин Кулсинович экан. Бу
жонсарак профессор уйига бориб ҳам тинчимабди-да.

—– Неъматжон — Устознинг ўктам овози тиниқ эшитилди. — Анови
терманиялик ошнангиз ким эди Ҳа, ўша билан боғланмайсизми)
Тўғри, уларда назария оқсайди, аммо, амалиётда биздан анча
илгарилаб кетишган. Манзилгоҳи борми Жуда яхши, электрон
почта орқали барча ташриҳларини жўнатинг, эҳтимол, чиқмаган
жондан умид, деганларидай бирон янгилик топилиб қолар. Иложи
бўлса, шу бугуноқ боғланинг. Хўп, сизга муваффақият...

Неъмат Солиевич вақтни бой берадиганлар тоифасидан эмасди.
Боз устига, беморнинг жони қил устида, агар озгина ҳаялласа,
виждон азобида қолиши аниқ. У монитор ёнига ўтиб, компъютерини
очди, мюнхенлик қадрдони, асли Россияда ўқиган Давид Василевич
Неберидзенинг электрон почтасини топди. Ботирнинг касаллигига
оид энг муҳим ташриҳ ҳамда бошқа тиббий хулосаларни қисқача
баён этиб, манзилга жўнатди. Ҳар эҳтимолга қарши ўз почта
қутисини очиқ қолдирди.

"Ишқилиб тезроқ кўзи тушсин-да, — ўйланди у. – Давид
Василъевич бундай мураккаб вазиятларда доимо ёрдам қўлини
чўзган",

Асли улар бундан уч йил муқаддам халқаро кардиологлар
конгрессида танишган эдилар. Ўшанда юрак хуружининг руҳиятга
боғлиқлик муаммолари хусусида баҳс-мунозарали чиқишлар
бўлганди. Ўзбекистондан таклиф этилган олимлар ичидан Неъмат
Солиевичга маъруза учун сўз берилди. Очиғи, у бу чиқишга роппароса уч ой тайёргарлик кўрган эди. Шу боис, дунёнинг турли
бурчакларидан келган кардиологлар унинг илмий маърузасини
қизғИН олқишладилар. Танаффусда америкалик машҳур олим, Нобел
мукофоти совриндори Леовардо Игнарро ўзи ёнига келиб, самимий
муборакбод этди.

—– Менга, айниқса, таклифларингиз маъқул, — деди у ёқимли
жилмайиб. – Билсангиз, азизим, фан кутилмаган таклифлар асосида
ривожланади. Олимнинг хато фикридан ҳам натижа чиқиб қолиши
мумкин. Ахир, фаранглар бекорга "хато фикр ҳам фикр",
дейишмайди-да.

Неъмат Солиевичга профессорнинг самимияти жуда ёқди. Улар
қўлтиқлашиб, ойнаванд залнинг охиригача суҳбатлашиб бордилар.
Ортга қайтишаётганида, уларга баланд бўйли, қомати тик, тепакал,




сап— сариқ киши қўшилди. У ўзини Давид Василъевич, деб
таништираркан, америкалик ҳамкасбига унча аҳамият бермай, ўзбек
олимини гапга солди.

– Маърузангизда ноёб фикрлар кўп. Шу боис, мен сизга илмий
ҳамкорлик таклиф қилмоқчиман. Гап шундаки, кўпчилик
шифокорлар юрак фаолиятига у хасталикка дуч келганидан сўнг
эътибор қаратадилар. Ҳолбуки, юрак асло оғримаслиги, аниқроғи,
оғришига йўл қўймаслик зарур. Сиз мени тушуняпсизми Аммо, бу
масаладаги мушоҳада кўламини бойитиш мақсадга мувофиқ. Сиз
ўз чиқишингизда руҳиятга таъсир этувчи манбалардан асосийсини
унугиб қолдирдингиз1

Неъмат Солиевич ҳурмат юзасидан жаноб Игнаррога қаради.
Афтидан, у рус тилини ҳам яхши билади шекилли, индамай суҳбатга
қулоқ тутарди.

– Хўш, қайси манбани назарда тутаяпсиз { — Неъматжон ўрнига
савол берди Нобелв мукофоти соҳиби.

Давид Василъевич холерик тоифадаги кишилардан бўлиб, бутун
куч-ғайрати юз-кўзидан яққол сезилиб турарди.

—– Қайси бўларди, муҳаббат таъсири-да.

Энди улар маҳобатли меҳмонхонанинг доира шаклидаги
фойесида — баҳайбат фаввора олдига келиб қолишганди.

—– Фикрингиз тўғри, — деди Неъматжон Солиевич босиқлик
билан. — Ишқ, севги юракка нечоғли изтироб берса, худди шу
миқдорда руҳий ҳузурланиш, роҳат ва таскин ҳам бағишлайди. Ҳали
ўттиз йиллик иш фаолиятимда ишқ дардидан ўлган одамни
учратмадим.

Тепакал Давид Василвъевич баҳслашганида, худди урушиб
кетадигандай ҳолатга кирар, тез-тез гапирар, суҳбатдошининг
далилларини охирига қадар эшитмай, ўзиникини маъқуллашга
тушарди. Шунга қарамай, у, шак-шубҳасиз, ўз касбининг чуқур
билимдони эканлиги ҳар бир ташбеҳ ва муқоясасидан билиниб
турарди.

— Азизим, — деди у энди америкаликнинг ҳам эътиборини
қаратиб. — Сиз ишқ дардидан узлатга чекинганларни
учратмаганлигингиз мутлақо табиий. Негаки, бундай беморлар ўлса
ўлади, аммо қандай қилиб шу аҳволга тушиб қолганини айтмайди
ёки ўзи ҳам билмайди. Биз эса буни стресс, деймиз, зўриқиш деймиз,
жигар, буйрак, ўт пуфаги, деймиз, асло чин "айбдор"ни билолмаймиз.
Мен сизга айтсам, муҳаббат хасталиги худди инфаркт, инсулвт
каби оғир асоратли дард



Мусиқа янграб, баҳс шу ерда узилиб қолди. Бу конференция
залига таклиф ишораси эди.

Шундан кейин ҳам таниқли кардиолог билан ўзбекистонлик
олимнинг ўзаро дўстона алоқаси узилмади. Улар аввалига халқаро
симпозиумларда, конференцияларда учрашиб турдилар. Бу
яқинлашув ижодий ҳамкорликка айланди. Андижон Тиббиёт
институти билан Санкт-Петербург олийгоҳи ўртасида телекўприк
ўрнатилганда, биринчилар қатори Давид Василъевич андижонлик
талабаларга масофадан туриб маъруза ўқиб берганди. Аммо орадан
бироз муддат ўтгач, у Германиянинг Мюнхен шаҳридан қўним топди.
Ўша йирик шаҳардаги ҳарбий госпиталда лаборатория мудири
вазифасида иш бошлади.

Ўтган йили у Неъмат Солиевични Мюнхенга таклиф қилди. Бу
шунчаки меҳмоннавозлик эмас, илмий-амалий алоқа эди. Профессор
икки ҳафта немис талабаларига тиббий кашфиётлар, Ўзбекистон
олимларининг юрак-қон томир касалликларини даволашдаги
муваффақиятлари, буюк Абу Али ибн Синонинг "Тиб қонунлари"
китобининг моҳияти хусусида қатор маърузалар ўқиди.

Қайтишида Давид Василъевич, табиатига хилоф равишда,
ҳотамтойлик кўрсатди. Меҳмонга сал ишлатилганлигига қарамай,
чиннидай ярақлаб, кўзни қувонтирадиган "ВММГ" машинасини
тақдим этди.

Неъмат Солиевич оёқ тираб, бундай катта совғани ололмаслигини
уқдиришга уриниб кўрди. Аммо, қайсар кардиолог "гаҳ" деб
айтганидан қайтмади. Машина эвазига Неъмат Солиевич Мюнхен
Ҳарбий госпитали билан қисқа муддатли шартнома ҳам имзолади.
Хуллас, бировнинг ҳақи бошқасида қолмади.

У машинани ҳайдаб, юртга қайтаётганида, иккита қизиқ воқеа
рўй берди. Биринчиси, Германия билан Полъша давлатлари божхона
масканида содир бўлди.

Немислар "ВММГ"ни индамай ўтказиб юборишди-ю, бироқ,
Полъша божхона ходимлари анча тихирлик қилиб туриб олишди.
Боз устига, бунақа транзит автомобиллар икки юзга яқин эди.
Неъматжон Солиевич нима қилишини билмай, боши қотиб турганида
божхонанинг ихчам биноси ари уяси каби ғужғон урди. Бошига
узун айвонли, цилиндрсимон кепка қўндирган божхона ходимлари
"пан бошлиқ хушидан кетди", дея ўзларини ўтдан чўққа уришарди.

Профессор мўъжазгина бинога суқилиб кирди. Ичкаридаги хона
эшиги очиқ, шифокорлар жон-жаҳди билан полда узала тушиб ёттан
одамга ёрдам беришарди. Йўлак бўйлаб югуриб келаётган тиббиёт




ходими қаршисидаги нотаниш кишини кўриб, фиғони фалакка
кўтарилди.

— Бу қанақаси, сиз бу ерда нима қилиб турибсиз Қани, тезда
ташқарига чиқинг

Неъмат Солиевич ярим поляк, ярим инглизча талаффузда
сўзлаётган ҳамкасбига индамай гувоҳномасини кўрсатди. Аввалига
хушламайгина гувоҳномани ўқиган дўхтирнинг тунд юзи хиёл
ёришди:

— Ў. пан профессор. Марҳамат;

— Ўзи нима гап) — вазиятни билмоқчи бўлди меҳмон.

— Инфаркт, пан бошлиқ юрак хуружига учради.

Поляклар профессорга ишонишди. Неъматжон беморни
синчиклаб кўздан кечирди. Юрак ва томир уриши, кўз қорачиғи,
қон босими, нафас олиши, хуллас, дала шароитида ўрганиш мумкин
бўлган барча ташрихларни ойдинлаштирди. Сўнг қаддини ростлаб,
атрофини ўраб турган ҳамкасблари фикрига қарши чиқди.

– Но инфаркти

Шошилинч ёрдам шифокори мулзам тортиб, пешонасини ушлади.

— Тезда иситадиган бирон нарса топинглар

Аммо, бундай матоҳни келтиришолмади.

— У ҳолда дазмол бордир

Хайриятки, божхона масканида дазмол бор экан. Неъмат
Солиевич беморнинг кўксига қиздирилган дазмолни босди. Ҳамма
ҳайрон, бироқ. ҳеч ким унга эътироз билдирмасди. Орадан ўн дақиқа
ўтгач, божхона бошлиғи кўзини очди. Тепасида турган шифокорларга
кўзи тушиб, ҳайрон қолди. У ўрнидан қўзғалмоқчи эди, шифокорлар
гуруҳи раҳбари "қимирламанг" дегандай бош чайқади. Шу пайт
Неъматжон унга қўл узатди.

— Бемалол тураверинг, хавф ўтиб кетди.

Ҳаёти сақлаб қолинганидан боши кўкка етган божхона бошлиғи
пан Подолъски ўзига нима кор-ҳол бўлганлиги билан қизиқди.
Неъматжон ташҳисни айтди.

— Кўкрак қафаси мушаклари ўткир яллиғланиши туфайли
инфарктсимон ҳолат юз берган.

Пан Подолъски Неъматжонни ўпиб, бағрига босди. Ёнидан пул
чиқариб узатди. Аммо, меҳмон бу мулозаматга эътибор бермади.

— Унда қандай хизмат борт — сўради Пан Подолски.

Неъматжон Аллоҳ ёрлақаганини тушунди.

— Мени чегарадан қўйиб юборсангиз1

Бу илтимос катта дабдаба билан адо этилди. Ҳаттоки, Белоруссия




чегарасига қадар уни кузатиб қўйишди.

Машина ниҳоятда енгил, ҳайдаш учун қулай эди. Икки кун деганда
Вурцен — Липецк — Гданск — Варшава — Брест – Саратов – Уфа—
Челябинск шаҳарларини босиб ўтиб, Қозоғистоннинг Қустанай
вилоятига кириб келди. Бу орада Қозоғистон чўлларини қалин қор
эгаллаб ётганди. Қор ёруғида тўғри йўлда кетаяпман, деб хаёллаган
Неъмат Солиевич тез орада қор уюми исканжасига тушиб қолганини
тушунди.

Теварак-атроф бийдай саҳро, қор бўралаб уряпти. Бир, пасда
атрофни қоронғулик босди. Шунда унинг юрагини ваҳима эгаллади.
Наҳотки бу "тузоқ" да қолиб кетса; Ҳадемай, машина ғилдираклари
қор остида кўринмай қолди.

У фикрларини жамлаб улгурмай қаршисида чироқ ёнганига кўзи
тушди. Инсон доимо нурга талпинади. У машинасидан базўр тушиб,
ёруғлик чиқаётган тарафга юрди. Тиззасидан келадиган қор қадам
босишни қийинлаштирар, шундай довулда ҳам аъзои-бадани терлаб
кетганди.

Нур анчагина маҳобатли ўтов туйнугидан таралаётган экан.
Пайпаслаб бориб даричасимон қалин ғилофни четга суриб, ичкарига
кирди. Даставвал кўзи ҳеч нарсани илғамасди. Бир оз ўтгач, ним
чироқ ёруғида ўтов тўрида инқиллаб ётган мўйсафид кўринди.
Ўтовдан ҳайвон ёғи иси анқиса ҳам ҳийла покиза эди.

— Қўноқмисан — чол оғир инграб сўради.

Неъматжон салом бериб, устки кийимларини ечди. Оҳиста
яқинлашиб беморнинг пешонасини ушлади. Унинг иситмаси анча
баланд эди. Бахтга қарши аптечкаси машинасида қолибди. Бир оз
иккиланиб турди-ю, яна изига қайтди. Ўн қадам наридаги машина
ойна чизиғига қадар кўмилиб қолган эди. Бир амаллаб олд эшикни
очди, орқа ўриндиқдаги асбоблари, дори-дармонларини олиб, ўтовга
кирганида чол ҳамон соат каби бир меъёрда инграб ётарди.

— Сени Худо етказди, — деди у кўзларини очмай. — Акс ҳолда
ўлиб қолсам ҳам биров билмасди.

Меҳмон чолнинг қари тут танасини эслатувчи тор пешонасига
ҳўл сочиқ босиб, дори тайёрлашга киришди. У аввал баданини
чарчатаётган ҳароратни туширмоқчи эди. Бироқ, бемор инжиқ чиқиб
қолди, игна санчишга қаттиқ қаршилик билдирди.

— Барибир куним битган, бекорга жонимни қийнама, омонимда
калима келтирай.

Шу тобда профессор ўз бошига тушган мушкулликни унутган,
бутун фикри-хаёли мезбонга ёрдам беришга қаратилган эди.




— Аввал иситмангизни қувиб ташлай, кейин калима келтирасиз,
— деди у ҳазиллашиб.

Орадан бир пиёла чой ичгудек вақт ўтди. Ташқарида бўри "ув"лай
бошлади.

— Бечора, оч шекилли, — пичирлади қозоқ чол. — Агар она
бўри оч қолса, ўтовга ҳужум қилишдан ҳам тоймайди.

— Нима қилиш керак — юрагидаги ваҳимани босиб хиёл
"чеҳраси очилган" мижозига қаради меҳмон.

— Нима ҳам қила олардик, — такрорлади бемор яна инқиллаш
кераклиги ёдига тушган каби. — Аллоҳдан нажот тилаймиз-да.

— Милтиғингиз йўқми; — Неъматжон бу саволни бермоқчи
эмасди, аммо беихтиёр дилидан тилига кўчди.

Қария ялт этиб оқ-сариқ юзли, кўзлари тийрак, чеҳраси сипо
меҳмонга ўгирилди.

— Бўлганида нима, — деди у яна оғир нафас олиб. — Бўри
қутирмасин, акс ҳолда ўтовни тилка-порасини чиқариб ташлайди.

Энди теварак-атрофда "ув"лаган овоз кўпайиб, чиндан ҳам ваҳима
кучайди. Аммо, мезбон бутунлай хотиржам, худди чўян каби қизғиш,
камсоқол юзини ўтов учига тикиб ётарди.

— Наҳотки, Дуйсунбой келишга улгурмаса) — унинг товушида
чуқур ҳадик бор эди. — Агар жон берсам, овулдагиларга қийин
бўлади. Шундай совуқда гўр қазиш осонми

Неъматжон иситмаси тушиб, тил-жағи анча ечилган
мўйсафиднинг томирини ушлади.

— Асли қаерингиз ағрияпти

Чолнинг хира кўзлари нурсиз ва шунга яраша файзсиз йилтиради.

— Қон кетяпти, назаримда, ичакларим ириганга ўхшайди.

— Нега шундай деб тусмоллаяпсиз

— Чунки қорним ғулдиряпти, ичим бураяпти, яна бунинг устига
бояги гап.

— Яхши, кеча бирон нарса тановул қилибмидингиз

— Ҳа, ўтовда қазидан бўлак луқма йўқ. Сабаби ўзим ҳам
ёқтираман. Аммо, овқатда не айб.

Професор ичида кулиб қўйди. Содда чол қонни кўриб қаттиқ
қўрқиб кетибди, шекилли. Аслида йўғон ичак шамоллаган. Ичакларни
ювиш, парҳез қилиш ва яна антибиотик бериш билан уч кунда
даволаш мумкин. Бунинг учун бемор унга ишониши керак.

— Мен ўзбекистонлик шифокорман. Худо хоҳласа, 3-4 кунда
отдек бўб кетасиз.

Хаста одам жилмайса, худди йиғламсираганга ўхшайди. Чолнинг




қиёфаси ҳозир ундан-да аянчли кўринди.

— Ўзбекистондан дегин... Сортлар азалдан ҳазилкаш бўлади.
Ҳа, майли, шунисига ҳам шукр.

Шу пайт ўтов атрофига жимлик чўқди. Бўрилар нола чекишиб,
тобора узоқлашишаётганди.

— Қари туллакда нон қолмаганлигини ҳатто йиртқичлар ҳам
пайқашди, энди хотиржам ухласак ярашади, — деди мезбон бошини
қимирлатишга уриниб.

Профессор уй шароитида бажариш имкони бўлган муолажаларни
бажаришга киришди. 2-3 соат мобайнида беморнинг ҳолати бироз
яхшиланди. У ишни тугатиб, қалин матони қайириб, машинаси баттан
тарафга тикилди. Машина оппоқ қор оғушида бутунлай кўринмасди.

"Эрталабга қадар дам олаверай-чи, Тонг отгач, бир фикрга
келарман", деб мулоҳаза юритди. Сўнг қалин матрас устига катта
сочиғини ёзиб, уйқуга чўкди.

Тонг ёришганида, қулоғига ғала-ғовур эшитилди. Ирғиб туриб
очиқ ҳавога чиқди. Ўтовдан йигирма қадамча нарида 3-4 одам
гурунглашиб туришарди. Афтидан қор остидаги "ВМУМ" қаердан
келиб қолганига қизиқишаётганди.

Неъматжон бемор ётган томонга кўз ташлади, бироқ, унинг ўрни
бўш эди. Бошига телпагини кийиб, ташқарига югурди. Чиндан ҳам
мезбон одамлар орасида уларга нималарнидир тушунтирарди.

Ўтовдан йўлакка қадар масофа энсиз кураб қўйилган эди.
Овулдошлар меҳмонни илиқ қаршилашди. Биринчи масала
машинани "асирлик" дан қутқариш мавзусида кечди.

— Ҳозир қўлимиздан ҳеч иш келмайди, — деди ўтов эгаси
барчанинг эътиборини ўзига қаратиб. — Ҳали-замон Дуйсунбой
мендан бирров хабар олар, ўшанда ғишт қолипдан кўчади. Ҳозир
қўноқни сийланглар...

Неъмат Солиевич компъютер мониторидан кўз узмай хаёлга
берилиб ўтирганди. Дафъатан унинг хатига Мюнхендан жавоб келди.
У ҳозиргина жўнатган мактубини ҳамкасби "очиб" ўқийди, деб
ўйламаганди. Севиниб кетди. Мониторда қуйидаги жумлалар
ёзилганди:

— Азизим, Неъмат) Беморингнинг ташрихларини кўриб чиқаман.
Жавобини эртага жўнатаман. Сени қучиб, Давид

Неъмат Солиевичнинг елкасидан ТОҒ ағдарилгандай туюлди.
Демак, касаллик сири очилса, муолажа тезлашади. Асли шундай




навқирон йигит умри бемаҳал хазонга айланиши адолатдан эмасди.
Унинг кўнгли хотиржам тортиб, яна бояги тассуротларга берилди.
Оқсоқолнинг ўғли Дуйсунбой ўша куни келмади, эртаси ҳам биров
йўқламади. Унга қадар қария соғайиб, йигитлардай ғайрат камарини
боғлаб олганди. У ёш профессорга қайта-қайта миннатдорлик
билдирар экан, ўғлининг бағритошлигидан нолиб қўйишни канда
қилмасди. Ўғил эса 30 минг гектарлик чорва хўжалигининг раҳбари
экан. Ниҳоят, Дуйсунбой "вездеход"ида ташриф буюрди. Остонадаёқ
2-3 қамчи билан сийлангач, отасидан астойдил узр сўради. Қор
қалин ташлаб, сурув ва отарларда безовталик кучайганлигини, шу
боис хабар олиши кечикканлигини айтиб ўзини оқлади.

Натижа шу билан тугади-ки, "ВММА" ни 10 тонналик кран билан
КамМАЗга юклашиб, то Чимкент чегарасига қадар олиб келиб
беришди. Жамбулда қор сийраклашиб, Чимкентга кириб келганида,
бутунлай кўринмай кетди...

2

Орадан беш йил ўтди. Севишганлар учун беш йил нима, гўё кўз
очиб юмгунча ўтган вақтда.

Бу муддат Ботир Аҳмедович ҳаётидаги энг лазиз, энг ҳаяжонли
дамлар эди. У севги деб аталмиш туйғулар оғушида ўзини сармаст
сезар, муҳаббат асли фақат бир фасл — фақат баҳордай туюлар ва
бу кўкламдайин фараҳбахш онлар сира-сира тутамаслигини дилидан
хоҳларди. Ажаб ҳолки, Баҳорга қанчалик яқинлашса, унга нисбатан
ишқи янада ортиб, аланга олаётганини ҳис қилар ва қалбидаги бу
ўйноқи, ҳузурбахш туйғулардан боши кўкка етиб, мағрур яшарди.

Унинг кунда ёки кун аро уйга келмаслигига хотини ҳам кўниқди.
У эридан гумон қилмас, пойқадами кандалигини фақат иш кўплигига
йўярди. Ҳар ҳолда Ботир ўзича шу фикрда эди. Чунки эрининг
хиёнатидан хабардор ҳар қандай аёл бундай ноҳақликка, албатта,
қайсидир кўринишда норозилик билдириши аниқ. Ахир, эр бермоқ,
жон бермоқ деб бежиз айтишмаган-ку.

Бу ўринда Ботир Аҳмедовичнинг ўз фалсафаси борлигини айтиб
ўтмоқ жоиз.

У қил устида юраётганини, агар озгина эҳтиётсизликка йўл қўйса,
шунча йиллардан буён мисқоллаб топган обрў-эътиборидан
ажралишини, ҳеч бўлмаганда, одамлар назаридан қолишини яхши
тушунарди. Эл- юртнинг ёзилмаган қонун-қоидалари расмий
ҳужжатлардан кўра кучлироқ таъсирга эга. Ахир шу чоққача бирон
киши ўзга аёлни ёқтириб қолганлиги учун оқланганми) Севги




йўлида амалидан, оиласидан, ёр-оғайниларидан ажралган бечора
ошиқлар дардини ким ҳам тушунарди Бу дард залворини на табиб,
на шифокор ва на фолбин аниқлаб беролади. Шу боис ҳам ишқ
савдоси бошига тушган эркак ва аёлнинг қисмати фақат Яратганнинг
марҳаматига боғлиқ. Холиқ эгам ёрлақаса, ЁПпиғлик қозон ёпиғлигича
қолади, ёки икки қалб бир-бирига қовушиб, бу можаро яхшилик
билан тугайди. Аксарият ҳолларда ошиқнинг ҳолига вой,
маъшуқанинг тақдирига мушуклар йиғлайди.

Бизнинг қаҳрамонларимиз "ёмон кўздан ташқарида" бахт-саодат
оғушида, гоҳо сокин, гоҳида жўшқин умргузаронликни давом
эттиришарди. Бу пайтга келиб, Ботир Аҳмедович раҳбарлигидаги
қўшма корхона чет эллик инвесторлар ташаббуси билан учта
мустақил заводга айлантирилди. Ана шулардан бирига Ботирнинг
ўзи бошлиқ бўлиб қолди. Аниқроғи, ўзи шуни истарди. Чунки, у
ортиқча даҳмазалардан зерикканди. Топиш-тутиши мақтангудай
даражага етмаса ҳам, тинчлик ва руҳий хотиржамлик айни муддао
эди. Салкам икки юз киши ишлайдиган жамоани бошқариш
тажрибали ишбилармонга ортиқча машаққат туғдирмасди.

У Баҳорнинг уйида қолганида, чин маънода дам оларди. Ишдан
келишига илиқ сувда роҳатланиб, душ қабул қилади. Анбарий мушк
шимдирилган сочиққа ўралиб чиққанида, қишда иссиқ қаҳва, ёзда
эса муздай пиво ёки мева шарбати дастурхон устида турган бўлади.
Кейин уй кийимларини кийиб, юмшоқ креслога чўкади. Бу пайтда
таъбига қараб телевизор, ёки мусиқа маркази "ишга" тушади. унга
қадар Баҳор шошилмай, жуда эътибор билан мазали таом
тайёрлайди. Орада икки, уч бор майин табассум, агар қалбидаги
ҳиссиётлар жўш уриб кетса, ўтли бўса, нафис панжалар билан
сочини силаб эркалашлар оқшом ҳордиғига ёқимли "десерт"
сифатида қўшилади. Ана шундай пайтларда Ботир сездирмай
ўрнидан туриб, ошхона столида нимадир тўғраётган Баҳорнинг
орқасидан маҳкам қучоқлайди. Худди шу лаҳзаларни кутгани каби
жувон ҳам бахтидан икки юзи лов-лов ёниб, чарос кўзларини
юмганича туйғулар қуршовида оҳиста энтикади.

Баҳорнинг сочларидан таралган самовий бўй, очиқ елкасининг
нафис таровати, йигит қулочида ҳозиргина эримоққа шай бўлиқ
бадани Ботирнинг бардошини чил-чил синдиради: газ печкасидаги
олов ўчиб, ўт алангаси икки вужудни ёндирмоққа шайланади...

Бундай воқеалар кўп бора такрорланган. Агар қалб ишққа лиммолим тўлса, бу "шароб"га ташналик асти тугамас, аксинча саҳройи
чанқоқ яна ва Яна висол талабидан чекинмас экан. Севги қаримайди,




аксинча у ҳар бир дилда қайтадан туғилиб, ҳаёт бардавомлигини
таъминлайди, деганлари шудир"да.

Бугун Баҳорнинг кайфияти бошқачароқ эди. Ботир ваннадан
чиққанида, у арк токчасидаги товус гул япроқларига термулиб ўй
сурарди.

— Баҳор1

Аёл қарашга шошилмади. Бу ҳолат йигитни сергаклантирди.

— Нима гап, жоним, тинчликми, биров хафа қилдими

Аёл кўрсаткич бармоғи билан кўз ёшики артиб, севгилисига
жилмайиб боқди.

— Шунчаки, ўзим. Гоҳо кўнглим тўлиб кетади.

Ботир ёрининг хипча белидан авайлаб қучиб, ўриндиққа
ўтиргизди. Ўзи унинг тиззалари ёнига тиз чўкиб, бошини кўтариб
савол назари билан боқди.

— Адашмасам, сизни биринчи марта шу аҳволда кўраяпман.

— Гапингиз тўғри, — дарров эрининг таъкидини тан олди У. —
Сиз илк бора кўряпсиз.

— Демак, менга сездирмай йиғлаб ҳам тураркансиз-да.

Баҳор бошини сарак — сарак қилди.

— Йиғламайман, фақат ўзим билан ўзим суҳбатлашаман.

Ботир бу важни тушунмади.

— Жуда ажойиб. Хўп, майли, келинг, орамизда сир ётмасин.
Яширмай бор ҳақиқатни ўртага ташланг. Атар бирон муаммо
туғилган бўлса, биргалашиб ечамиз. Эҳтимол, ота-онангизни,
ўғлингизни соғингандирсиз.

— Мен уларни ҳамиша соғинаман.

— Унда йиғлаб ўтиришга не ҳожат Курраи заминнинг учдан
икки қисмига учган одам Тошкентга қанот ёзолмайдими7

Баҳорнинг юзига яна хомушлик соя ташлади.

— Биласизми, ночор одам қанақасига қийналади

— Биламан, рўзғорга пул тополмаганига жони ҳалаклиқдан.

—– Тополмадиз. Ночор киши бошига тортса оёғи очилади, оёғини
беркитса, боши совқотади. Ана, муаммо.

Йигит соддадиллик билан кулиб деди:

— Бу муаммонинг сизга мутлақо алоқаси йўқ.

— Жўн фикрласангиз шундай.

— Аслида-чи7

— Аслида, ҳозирги ҳаётим ҳам ўша бечора турмушига монанд.
Фарқ шундаки, мен сизни ўйласам, назаримда ота-онамни
унутаётгандайман, уларни десам юрак зирқирайди.




— Ҳаммамиз бус-бутунлигича қалбингизга сиғмаймизми

– Кошки, шундай бўлса

— Бунга нима халал беряпти)

— Наҳотки, ўзингиз тушунмайсиз

— Рост, ақлим панд бераяпти.

— Ақлингиз жойида. Сизнинг ақлингиз ҳеч қачон панд бермайди.

Ботирнинг Оғзи очилиб, пешонаси тиришди. У ҳеч қачон
маъшуқасининг бундай асабийлашганини сезмаганди.

— Баҳор, жонгинам. Ҳозир жумбоқ ечадиган пайт эмас. Яхшиси,
дилингиздаги гинани очиқ баён этинг.

Баҳорнинг ўйчан қиёфаси ўзгармади.

— Агар айтганим билан бирон нарса ўзгаришига ишонсам эди.

Йигит унинг сўзини бўлди.

— Нима ўзгариши керак

Баҳор чурқ этмади. Ўрнидан туриб, яна товус гулига тикилди.
Оч қизил, заъфарон рангдаги нозик япроқларни узун, худди қил
каби тиконлар муҳофаза қиларди.

– Мен кутиб чарчадим — деди у гўё ўз-ўзига гапиргандай. —
Мен умримда севги, муҳаббат, висол, ҳаёт завқи деган тушунчалар
борлигини пайқадим. Бу туйғуларга сиз туфайли эришдим. Аммо,
назаримда, худди тушда ёки эртаклар оламида яшаётган одамга
ўхшайман. Бир қарасам, жаннатий ҳаёт, бир қарасам, бари
бировники... Нега бахтим бут эмас; Нега ёстиғимнинг ярми бўш
Нега мен бахтли-ку, ўзга аёл бахтсиз Нега ўз бахтимни бировнинг
бахтсизлиги эвазига қурмоқчиман" Нега келиб-келиб оилали одамни
севиб қолдим Ўлай агар, ҳозир сизни айбламоқчи эмасман. Бу
Бермуд учбурчагида ҳеч биримиз айбли эмасмиз, аммо, энди сеза
бошладимки, ҳар биримиз ўз ҳолимизча бахтсизмиз. Сиз касал,
бечора аҳли аёлингиздан воз кечолмайсиз. Бунга комил аҳлоқингиз,
виждонингиз йўл қўймайди. Айни пайтда мендан ҳам
айрилолмайсиз, чунки энди севгисиз бир дақиқа яшамоққа
тоқатингиз етмайди. Гўё икки соҳил орасида чопаётган денгизчига
ўхшайсиз, нажот қай бирида эканлигини билмайсиз. Мен эса
биламан, бахтим, умидим, келажагим сиз эканлигингизни биламан.
Бироқ, сиз айнан меники эканлигингизни билолмайман. Ёлғиз
илинжим, орзуларга ўралган ширин хаёлларим... Бу хаёллар саробми
ёки рўё, кошки маъносини чақолсам...

Ботир Аҳмедович чурқ этиб оғиз очолмай қолди. Энг даҳшатлиси,
Баҳор ҳақ эди, унга эътироз билдириш учун заррача асос
топилмасди. Бундай пайтларда оқимга қарши сузмоқ хатарли тадбир




ҳисобланарди. Қолаверса, асаби бузилган, руҳан қийноққа тушган
аёл худди ёнаётган ўт каби яқинлашган одамни ёндириши бор гап.
Шу боис ҳам Ботир индамай бориб, Баҳорни қайноқ қучоғига олди.
Улар энди унсиз дардлашардилар.
Бу, танишиб, умр деб аталмиш оғир карвон жиловини
бирлаштирганларидан буён кузатилган биринчи дилсиёҳлик эди.

3

Тушлик пайти кабинетига қамалиб, ҳисоботларни кўздан
кечираётган Ботир Аҳмедовиянинг қўл телефони "тил"га кирди. У
шошилмайгина кафтдай қути қопқоғини очди.

— Эшитамант

Даста ичидан келган йўғон товуш соҳибини даставвал билолмаган
Ботир яна бирпас кутди.

— Ботиржон, ўғлим, мен дадангизмант

Бу, Баҳорнинг дадаси Наримон ака эди. Ҳозир Тошкентдан
қўнғироқ қилаётган эди. Одатдаги салом-алиқдан сўнг отахон
мақсадга кўчди.

— Баҳорнинг пулини қайтариб беришдими

Йигит учун бу янгилик эди.

– Қанақа пул, ким қайтариши керак

Наримон отанинг таажжублангани овозидан сезилди.

— Иё, ҳали сизнинг хабарингиз йўқми; Салкам бир йилдан
буён қизим бечора қийналиб кетди-ку. Наҳотки шу кунгача
сезмадингиз Ўзи ҳам қизиқ, ахир дардини очиқ-ойдин тўкиб
солмайдимиё Ҳа, майли, унда менинг бу масалага аралашганимни
унга билдирмай қўяқолинг.

Овоз тинди. Ботир ҳайратланди. У ўзича Баҳор мендан сир
яширмайди, деб юрарди. Адашган экан. Бекорга аёл кишининг
ҳийласи қирқ туяга юк бўлади, дейишмас экан -да.

Демак, тунов кунги жанжалнинг боиси бошқа тарафда экан-да.
Бечора кимгадир пул берган-у, ололмай қийналяпти, руҳан эзиляпти.

Бироқ, шту вақтга қадар улар ўртасида пул, мол-дунё масаласида
суҳбат очилмаган эди.

Ботирнинг ҳафта-ўн кунда қиладиган харажатини ҳисобга
қўшмаганда, асосан рўзғор учун Баҳор пул сарфлайди. Доим
"Сизнинг маошингизда ўғлингиз, хотинингизнинг ҳаққи бор, меники
ўзимга етади", дея уни уринтирмайди...

Ботир шинам безатилган залга кўз қирини ташлади. Телевизор
ўчиқ, мусиқа маркази умуман токка уланмаган. Ечиниб, заннада




роҳатланиб ювинди. Енгил кийиниб, секин ётоққа қаради. Баҳор
ҳеч нарсадан хабарсиз, худди ўн тўрт кунлик ойдай тўлиб ухлаб
ётарди. Ботирнинг оёқ товушларини эшитиб, ўрнидан ирғиб турди.
Умуман, бу жонсарак аёл қуш уйқусида ҳордиқ чиқарарди. Агар
донг қотиб ухлаётган бўлса ҳам эрининг келганини билиб,
истиқболига пешвоз чиқарди.

Ҳозир ҳам юз-кўзларини оппоқ, узун панжалари билан тўсиб
ювиниш хонасига чиқди. Ўзини тартибга келтириб чиқди-да,
Ботирнинг бўйнига осилди.

— Энди келмассиз, деб хавотирландим.

Кечадан буён соғинган юрак соғинтирган вужуд тафтидан "жаз"
этиб ҳузурланди.

— Сизни унутмоқ осонмас)1

— Барибир, кеча бекорга ранжитдим.

Ботир кўзларини ярим юмиб, айёрона боқди.

— Ҳечам бекорга эмас-да.

— Хўш, унда нега кайфиятингизни бузибман7

— Негаки, пулингизни қайтаришмаганига изтироб чекяпсиз

Баҳор қўлларини тортиб олди. Чарос кўзларида хижолатчилик
зуҳурланди.

— Бу "хушхабар"ни ким суюнчиладиё

Йигит ёлғондакам қовағини уйди.

– Бир йиллик дардни сезмайманми)

Аёл эрининг лабларига панжасини қопқоқ қўйди.

— Унақа деманг. Бу, дард эмас, дарддан Аллоҳ асрасин. Бу,
шунчаки кўнгилсизлик холос.

— Хўп, яхши Нега ўша кўнгилсизлик тўғрисида мени хабардор
қилмадингиз

—– Тик тураверамизми; — ингичка қошларини чимирди бека.

— Албатта, токи мен ҳақиқатнинг тагига етмагунча.

Баҳор Ботирнинг қўлидан ушлаб, меҳмонхонага етаклади.
Икковлон эрон диванига ўтиришди.

— Очиғи, бу ишга сизни жалб этишдан тортиндим. Шундоғам
бошингизда минг хил ташвиш. Қолаверса, ўзим пиширган ошни
ўзим "ичавераман", деб ўйлабман.

— Буниси шундай ҳам аён. Сиз пулни кимга, нима сабабдан ва
қанча миқдорда берганингизни айтинг

Аёлнинг чеҳрасидаги ясама қувноқлик сўнди. У ортга йўл
йўқлигини англади. Бироз ўйга толиб, сўнг фикрларини жамлагач,
тиш ёрди.




— Бундан бир йил илгари миллий сўмимизни валютага
айлантириш муаммо эди. Қора бозорда бир одам бу масалада менга
ёрдам бераётганди. Аста-секин ишончимни қозонди. Сўнтги бор
катта миқдордаги пулимни олиб, жуфтакни ростлаб қолди.

— Катта деганингизнинг миқдори қанча

— Йигирма тўрт минг.

Ботирнинг кўзи косасидан чиққудай очилди, ранги ўчди.

– Кўкиданми

Еаҳор индамай бош ирғади.

— Ўша аблаҳ шу ерликмиё Уйини биласизмиё

— Биламан, Бўстон даҳасида яшарди. Яқинда эшитдим, уйжойини сотиб, номаълум шаҳарга қочиб кетибди.

— Нега шу маҳалгача лоақал маслаҳат сўрамадингиз Наҳотки,
бир-биримизга ишонч шу қадар заиф бўлса

Аёл эрининг юзларини панжаси орти билан эркалади.

– Ҳаммаси Аллоҳдан. Демак, қайсидир ишим ёқмабди-ки,
бошимга шу кўргуликни солди. Ўзи бериб, ўзи олди.

Йигитнинг узун бармоқлари мушт бўлиб тутилди.

—Мен уни ер остидан бўлса ҳам топаман.

.. Аммо, товламачи топилмади. Ботир Аҳмедович жамики
танишлари, ёру дўстларини оёққа тургизди, лекин, қаллоб киши
қумга сингган сувдай изсиз йўқолди. У билан бирга йигирма тўрт
минг доллар ҳам кўкка совурилди.

Шу воқеалардан сўнг Баҳор қолган-қутган маблағини тўплаб
Бирлашган Араб амирликларига йўл олди.

Ботир уни Фарғона тайёрагоҳидан кузатиб қўйди. Тонгда учган
самолёт ортидан нигоҳини узолмаган йигит негадир бу сафар руҳи
сўниб бораётганлигини сезди. Гўё Баҳор эмас, юрагининг бир
парчаси самога парвоз қилгандай. Аслида-ку, юрак билан бу суюкли
инсон мақоми тенг.

Оппоқ "Нексия" Андижонга қараб шўнғиркан, у кўз очиб юмгунча
ўтган фурсатда севгилисига нисбатан тизгинсиз соғинч
уйғонганидан оромини йўқотди. Бу, қандай ҳол, қандай туйғу
Наҳотки, Баҳор унинг учун худди сув ва ҳаво каби биринчи ҳаётий
эҳтиёжига айланиб қолди Наҳотки, озгина айрилиқ залвори ҳам
юрагига оғирлик соляпти Унинг кўзига мана шу болаларча
соддадиллигини йўқотмаган, беғубор ва меҳрибон Баҳордан бошқа
ҳеч ким кўринмаётгандай. Ҳатто ухлаётганида термулиб
ғурурланадиган ўғли ҳам дил тўридан бироз четга тушгандай. Севги
деганлари шунақа дардмий Ишқ оташи одамни ўтсиз




қовураверадими; Муҳаббат шаробидан тотган одам ўзини ёруғ олам
султонидай ҳис қилади-ю, аммо бир бандага қуллигини билмайди.
Гоҳида тутқундан баттар ҳолатга тушганида ҳам, гўё ўзи шоҳлар
каби еттинчи осмонда юради, ичмай, чекмай сархушлик дарожотига
етишади. Бу, Аллоҳнинг жазосими ёки неъмати Бу оғриқдаги азоб
қайда-ю, ҳаловат қайда. Неча йиллар ўтса-да, муштдай юрагида
ёнаётган олов тафтидан бутун олам ёнгудай. Нега бу моҳитобон
париваш чеҳрасига боқиб тўймайди, суҳбатидан толиқмайди, васлига
интилаверади Ҳозир шу мақомдаки, вужудида ўн саккиз ёшли
йигит туйғуси жунбишга келаётгандай, томирида оқаётган қондан
ҳам Баҳорнинг анбарий бўйи анқиб тургандай.

Йигит тафаккури фақат ҳижрон, висол, соринч, севги деган сирсиноатли тушунчаларга лимо-лим тўлиб-тошгандай. Қизиғи
шундаки, Баҳор ҳам айнан шу кайфиятда, қани иложи топилса-ю),
уни бир нафас оғушидан бўшатмаса, қайкоқ бағридан уфураётган
меҳр-муҳаббатида такрор ва такрор чўмилтирса, юрагидаги ишқ
куйини куйлаб адо этмаса ..

Ҳозир ҳам самолёт нарвонига чиқаётганида нигоҳини ундан
узмай, бир калима сўз айтишга қурби етмай, лекин юрак титроғини
сездирмасликка уриниб анча туриб қолди. Эгнига кўк либос кийган
кўҳликкина қиз оҳиста тирсагидан ушлаб, ичкарига таклиф
этмаганида, бу ҳол қанча давом этиши ёлғиз Аллоҳта аён...

Машина Андижон остонасига кириб келганда, ҳали Ботир
баҳорий кечинмалар уммонида сузарди.

– Ишхонага борамизми1

Фарруҳнинг сўроғи худди ер остидан эшитилгандай туюлди.
Шу боис, бироз иккиланди, қўлидаги соатига қаради. Ҳали вақт
эрта, бирров уйига кириб ўтгани маъқул.

Ботир дарвозадан ичкарига қадам босганида, йўлакда
кабутарларига дон бераётган ўғлига кўзи тушди.

Бола дадасига қараб югурди, бўйнига осилиб қучоқлади.

– Онанг қани — Ботир ўғлини қучоғидан бўшатиб сўради.

Қодир бўйнини қисди.

— Ётибди, ҳозиргина "скорий" келиб-кетди.

—– ОРғрияптими7

– Шунақа шекилли...

Қодир дадаси билан ёзилиб гаплашолмасди. Бу, отанинг кўпинча
иш билан бандлиги, дастурхон атрофида кам ўтириши, унинг ички
дунёси билан қизиқмаслиги таъсири эди.

Ичкаридан Олиянинг қаттиқ йўталгани эшитилди. Хонадон




соҳиби туфлисини ечиб, зинапоядан юқори кўтарилди. Ойнаванд
айвон эшитининг бир қаноти очиқ эди.

— Келдингизми – аёлнинг овози заиф чиқди. У дераза ёнидаги
диванда чўзилиб ётарди. Ҳар галгидай эрига пешвоз чиқмоқ умидида
бош кўтарди. Аммо мажоли етмай, яна бошини ёстиққа ташлаб
юборди.

—– Тинчликми, юрагингиз безовта қиляптими

Олиянинг юзи оқариб, қовоқлари салқиб қолганди. Аммо ўзини
анча осойишта тутарди.

— Аяган кўзга чўп тушмай ўлсин, — деди у хиёл энтикиб. – Шу
топдаям грипп бор экан. Ҳаводан ўтди, шекилли.

Богир каравот четига чўқди. Хотинининг озғин қўлидан ушлаб,
секин силади. Энди боягина соғинч ва ҳижрон тирнаётган юракни
жуфти ҳалолига ачиниш туйғуси ҳам забтига олди. Бир зумда босиб
ўтган оилавий ҳаёти хаёлидан лип-лип ўтди. Ўйлаб қараса, бир
ёстиққа бош қўйишибди-ю, бироқ, дил ришталарини боғлашмабди.
Аниқроғи, битта қўрғонда яшаб, ўзларига алоҳида-алоҳида дунё
яратишибди. Ҳар иккиси ҳам ўз оламида яшайди, ҳаргиз бир-бирига
халақит бермайди. Зоҳиран бири иккинчисига меҳрибон, дилкаш,
аслида бу оқибат, тавозе ҳузури қалбда зуҳурланмайди. Гўё ҳар
иккиси ҳам яхшилаб такомилига етказилган роботнинг ўзи.

— Нега шундай

Бу саволга Кошки жавоб топилса, Одамлар бир-бирларидан
инсоний меҳр кутишади. Уни кўрган зот ўзини бахтли сезади. Бироқ
бу хислатнинг уларга даҳли йўқдай. Эр-хотиг мм ўша меҳр бор,
аммо, бахт йўқ. Хурсандчилик рухсори кўринмляйли, интиқлик ва
самимият сезилмайди.

Бу ҳолат Ботирнинг йўлида Баҳор пайдо бўлганидан кейин янада
яққолроқ билинмоқда. Қизиғи шундаки, Олия соғлиғида ҳам, боши
касалдан чиқмаётган кунларда ҳам бирдай оғир-вазмин. "Дунёни
сув босяпти", деган хабарни эшитганида ҳам сабр-бардош либосини
ечмайди, таҳликага тушмайди. Агар бошқа аёл шу кунларни
кўрганида, эҳтимолки, эрининг ёқасига ёпишиб: "Мен сендан нима
кўрдим, нега кун ора қоранг ўчади, хаста хотинингни ташлаб,
қаёқларда юрасан, билсанг, мени шу кўйга солган сенсан" дея
айюҳаннос кўтариши мумкин эди. Бироқ, елкасига тоғ қўйсанг,
тишининг оқини кўрсатмайдиган бу аёл бардошига тан
бермасликнинг иложи йўқ. У ҳамиша сокин чайқалаётган кўлга
ўхшайди, сира ўзгармайди, овозини баланд қўймайди, қийналганида
зорланиб, шодлигида севинчини кўз-кўзламайди.




– Дўхтирлар келишдими" – Ботирнинг товуши қалтираб чиқди.
Негадир ҳозир аёли касаллигида ўзини айбдордай ҳис қилаётганди.

Олия ётган жойида рўмолини қайта ўраб, сочларини тузатди.

— Синглим дарров ваҳима қилаверади-да. Йўқ, тузук эканман.

— Тузуклигингизни шифокорлар айтишдими ёки чиндан ҳам
ўзингизни яхши сезяпсизми7

Аёл ўнғайсизланди. Афтидан, у ҳадеб дардини айтишга
ийманаётганди.

— Айтдим-ку, яхшиман деб. Худо хоҳласа эртага оёққа туриб
кетаман. Ўзингиз қандайсиз, меҳмонлар кетишдими

Ботир ҳайрон бўлди.

— Қанақа меҳмон" — шу гап лабидан учди-ю, хатога йўл
қўйганлигини фаҳмлади. Ахир, кечқурун Баҳорнинг уйидан "идорага
меҳмон келган, мен улар билан биргаман", демовдими) У тезда
ўзини ўнглаб, изоҳ берди:

– Ҳа, уларми; Саҳар Тошкентга кузатиб қўйдим...

Ботир бирдан Олиянинг нигоҳи ўзига қадалганини ва бу қарашда

ишанчсизлик аломати сезилаётганини англади. Бироқ, ортиқча
тафсилот шубҳани орттириши мумкин эди. Шуни ўйлаб, гапни қисқа
қилди.
Ҳовли тарафдан ерга тўкилган олмаларни челакка солиб
қайтаётган Саломат ая ўғлининг йўлақдаги туфлисини кўриб, тўхтади.
Томоқ қириб ташрифидан дарак берди. Сўнг зинадан секин
кўтарилиб, айвонга оёқ босди. Ботир онаси билан кўришгани
чоғланди- ю, авзои бузуқлигини пайқаб, ўзини тортди. Онаизор
келинининг диққатини жалб этмаслик мақсадида, ўғлининг
елкасидан олиб, қуруққина "ке, болам, тинч-омонмисан, ишқилиб",
деди. Кейин имо билан меҳмонхонага чорлади. Ичкаридаги бурчакли
диванга ўтирдилар.

— Қейинги пайтларда жуда ўзгариб кетдинг, болам, — деди
Саломат ая овозини пастлатиб,

Ботир бошини қуйи эгди.

— Биласиз-ку, иш кўп.

Бу важ-карсон онага кор қилмади.

—– Ишни кундузига чиқарган, кечаси эркак киши уйини топиши
керак.

— Бўпти, ойижон1

— Бу сафар хўл билан қутилмайсант1

— Унда нима қилай)

— Ўзинг биласан. Хотининг кундан-кунга сўлиб бораяпти. Мен




оғир ишга ярамасам. Яхшики, Олиянинг синглиси Нозима бор, уй
юмушларини уддалаяпти.

— Демак, сизнинг-ча, ишдан бўшаб, рўзғорга қарашворишим
керак экан-да.

— Йўқ. озиқ-овқат, супуриб-сидириш ўзимиздан ортмайди. Сен
бечора ожизани яхшироқ дўхтирларга кўрсатишинг керак.

Ботир онасининг гапини бўлмай эшитди.

Охири "барча айтганларингизни бажо келтираман, Олияни эртага
клиникага ётқизаман", — деб сўз берди.

4

Баҳор билан бирга Дубайга учганлар чартер рейсида қайтиб
келишди. Ботир қўлидаги гулдастани бағрига босганича соғинтирган
маъшуқани кутарди. Аммо, ҳадеганда таниш чеҳра кўринмасди.

Ниҳоят, энг сўнггида қизил ҳошияли узун чакмонга монанд халат
кийган йигит самолётдан чиқди. Унинг ўнг оёғи протез, шекилли,
шох ташлаб юрарди.

Ботирни ваҳима босди. Ортига қайтиб, тайёрагоҳ саҳнига чиқди.
Кўк қопларни "Волга" юкхонасига авайлаб сиғдираётган ўрта ёшли
аёл ёнига борди.

—– Кечирасиз, сиз Баҳорни танирмидингиз

Аёл қоратўридан келган, кўзлари дум-думалоқ, сочлари шокилашокила, серҳаракат эди. Олдидаги Мирзо Анвар каби келишган
йигитга қараб чиройи очилди.

— Вой, сиз Баҳорнинг турмуш ўртоғимисиз 7

– Ҳа, шундай, ўзи қани; — Ботир юраги қаттиқ ураётганини
эшитди.

—У Дубайда қолди. Бечора терлаб туриб, музхонадан ширали
ичимлик ичувди. Томоғи чиппа бўғилиб, ҳарорати ортиб кетди.

— Аҳволи оғирми — Бетоқатлик билан сўради йигит. Савдогар
аёл уни тинчлантирди.

—– Ҳозир яхши, аммо, яна бир ҳафта касалхонада ётиши керак.

— Энди чартер рейси бормиё

Аёл бош чайқади.

– Илоҳим, уерни елкамнинг чуқури кўрсин. Қайтгунимча кўзим
тўрт бўлди. Биласизми, у ерда эркаклар жуда суқ экан. Бизга
беҳаёларча қарашганига ўлайми

— Агар махсус самолёт қатнамаса, бирон яқинроқ юртларга

бордир

— Фарғонадан йўқ, аммо, Тошкентдан ҳафтасига бир марта



қатнайди, деб эшитгандим.

Ботир бутунлай ўзини йўқотиб қўйди. Бегона юртда ҳеч кими
йўқ севгилиси аҳволини ҳис қилишнинг ўзи юрагига наштар каби
ботар, чорасизлигидан бошини деворга ургиси келарди.

– Менга бошқа гапингиз йўқми

У ўзига келди. Кўзлари уйқудан уйғонган каби оҳиста очилди.
Рўпарасида ҳамдардлик ила қараб турган хуштабиат жувонга нима
дейишини билмасди. Ниҳоят, миясига ярқ этиб бир фикр келди.

—– Сиз у ётган касалхонани биласизми

Ҳамсуҳбати индамай ён сумкасини кавлаб, ташриф қоғози узатди.
Сўнг эринмай тушунтирди.

– Мана шу қоғозга биз билан алоқа ўрнатган фирма манзилгоҳи
ёзилган. Улар Баҳорнинг қаердалигини айтиб беришади. Ўша қоғозда
телефон рақамлари ҳам бор.

— Раҳмат сизга, мушкулимни енгиллаштирдингиз.

Аёл яна бир бор йигитга ҳавасланиб боқаркан, елкаси билан
шох ташлаб кулди.

– Вой, унақа деманг...

Еотир тезда хайрлашиб, хизмат машинаси тўхтаган жойга чопди.

5

Баҳор кўзини очиб, ўтган воқеаларни эслашга уринди. Аммо
назарида мияси тормозланган каби хотираси ёришмади. Энди ётган
жойига разм солди. Оппоқ хона. Деразаларга қора пардалар илинган.
Шифтда паррак айланиб, ҳавони салқинлаштиряпти. Дераза рахига
терилган гуллар худди уйидагига ўхшаш. Ёнидаги пастак каравот
бўм-бўш.

Бирдан ақли "ишлаб" кетди. Демак, Дубайдаги касалхонага
тушибди. Ўтган куни ҳаво ҳаддан ташқари исиб кетди. Ўзбекистонда
қуёш қиздиргани билан намлик кўтарилмайди. Дубай денгизга яқин
шаҳар, иссиғи ҳам, совуғи ҳам одамни эсанкиратиб, тинка-мадорини
қуритади.

У жуда кўп мамлакатларни кезди. Эс таниганидан буён умри
самолётда ўтаяпти. Аввалига собиқ Иттифоқ шаҳарларини кўрди,
кейинчалик Ғарбий Европа мамлакатларига йўл олди. Оддий
сайёҳлик мақоми савдогарликка айланди. Тижоратга шу қадар
қизиқиб кетди-ки, ҳатто энг севимли касби-муаллимликни ҳам
ташлади. Илгари ривожланган, маданийлашган давлатларга интилган
бўлса, ҳозир бозори арзон ва чаққон юртларга парвоз қилмоқда.
Ҳиндистондан дори-дармон ташиди, Эрондан уй жиҳозлари,




Малайзия, Таиланддан турфа хил матолар келтирди.

Тўғри, тижоратнинг ёзилмаган қонун-қоидаларига жавоб бериб,
ортиқча бойиб кетиш қийин кўчди. Бироқ, елиб- югуришлари
самарасиз кетмади, ёмон яшамаяпти. Уйида барча шароитлар
яратилган. Ота-онасига пойтахтдан ҳовли-жой сотиб олиб берди.
Бундай мурувватни эркаклар ҳам ўрнига қўйишолмайди. Ёлғиз
ўғлига тўрт хонали "дом" маҳтал. Яна қаердан денг, Ташкентнинг
энг маркази, гавжум даҳасидан. Муҳими, ота-онасининг ҳовлисига
бир қадам. Дадаси набирасининг "дом"ини кўргани келганида, кенг
ва баҳаво балконига чиқиб, "Ие, уни қаранглар, бу ердан ҳовлимиз
кўриниб тураркан", деганди. Чиндан ҳам ҳовлиси эмас-ку, бироқ,
ўша маҳалла кўзга ташланиши бор гап.

Ўйлаб қараса, Баҳор ўттиз ёши арафасидаёқ олдига қўйган
муҳим орзуларига эришибди. Меҳрибон ота-онаси ҳам ҳали бардам,
ўғли соғлом ўсяпти. Шукр, қўлини қаёққа узатса етади. Тўғри,
шахсий ҳаётида бахт ундан "аразлади". Аммо, эвазига чин муҳаббат
совға қилди. У ишқ лаззати қанчалар ҳузурбахш жон озиғи
эканлигини дилдан туйди. Аслида ёруғ оламдаги энг тотли, энг
титроқли ва энг фараҳбахш туйғу — севги қудрати экан. Жуда қизиқда, Андижонда туғилди, ўрта мактабда таҳсил кўрди, беш йил тиллар
педагогика институтида ўқиди. Не-не осмондаги юлдузни бенарвон
урадиган йигитлар Баҳорнинг нозик, жажжи юрагини ўзларига
ром этишолмади.Қанчаси орқасидан юрди, кўнгил қўйди, меҳрини
қозонишга уринди, аммо, ҳаммаси бефойда. Қовоғидан қор ёғиб,
олдидан келса тишлаб, ортидагини тепадиган жиддий ҳурилиқолар
ҳам вақти-соати билан муҳаббат домига тоб беришолмади.
Йигитларни жини суймайдиган қанча қизлар юрагига чўғ тушди.
"Ота-онам севиб турмуш қурсам, ўлдиради" деганлар ҳам ишқ
изтиробидан нажот излаб қолишди. Фақат Баҳор қалби забт этилмади.
У худди ўнинчи синф ўқувчиси каби ҳамон соддадил, ишонувчан,
беғубор қизалоқ эди. У билан бир бора суҳбатлашган йигит қувончдан
боши кўкка етиб, "мен уни қўлга киритдим", дея ҳайқирарди. Бироқ,
орадан вақт ўтиб, осон чақиладигандай туюлган ёнғоқ пўстига темир
тиш ҳам ўтмаслиги аёнлашарди.

Тақдирни қарангки, ҳусн-жамолда ягона, одоб-ахлоқда тенгсиз,
меҳри Чексиз шундай қиз худди Обломов каби ўзидан ўзгани тан
олмайдиган куёвга дуч келди. Бу, эҳтимолки, унинг ҳажрида ёниб,
бағри кабобга айланган мухлислари кўз ёшлари касридир. Балки,
севгини тан олмаганларнинг жазоси шудир.

Ҳарҳолда бечора қиз бу кўргуликка чидади. Эрининг табиатини




ўзгартириш учун жон олиб-жон берди, киймай кийинтирди, емай
едирди... Аммо, бўлмаганга бўлишганнинг ҳолига вой... Эр бечора
зўрға ишга боради, поликлиникада бир амаллаб тушликка қадар
ўтириб, тезда изига қайтади. Энг ёқимли машғулоти уйқу, севган
жойи – диван.

Баҳор бунисига ҳам кўниқди. Фақат бир одати билан сира келиша
олмади. У болалигидан ёзда уз марта, қишда бир марта ювинишга
одатланган, покизалик қон-қонига сингиб кетган эди. Қани, эр
жонивор ҳеч йўқ оёғини ювиб ётса.

Оппоқ крахмалланган чойшабга худди Тупроққа ағанаган туя
каби чўзилиши унинг сабр-косасини тўлдирди. Бор гапни онасига
тушунтирди. Онаизор уни инсофга чақирди, уйига қайтарди. Яна
ҳаёт учун кураш бошидан бошланди. Бироқ, касал тузаларкан, ёмон
одам аста — секин яхшиликка эгиларкан, аммо, нодонга жавоб сукут,
деб бежиз айтилмаган экан. Эр ўзгармади, ёмони ўзгаришга хоҳиши
сезилмади.

Баҳор яна ота қўрғонига қайтди. Бу сафар онаси уни тушунди.
Бироқ, қаттиққўл отаси анчагача қовоғини очмай юрди.

У, бу кўргуликни ҳам Яратганнинг синови, деб билди. Мактабда
эрталабдан, кеягача ишлади, ким илтимос қилса, ўрнига дарсини
ўтди, жамоат ишларидан четда қолмади.

Мактабда бир опа бор эди. Бошланғич синфлар бўйича илмий
бўлим мудири ҳисобланарди. Баҳорни ўз қизидай яхши кўрар,
тинимсиз ишлаётганидан ташвишланар, гоҳида қаттиқ танбеҳ ҳам
берарди. Аммо, дарс соатини сира қисқартирмасди, кичик
танаффусларда ҳам озгина бутерброд билан бир пиёла чойни
муаллимлар хонасидаги столи устига келтириб қўярди.

Баҳор ҳаётда билган энг меҳрибон инсон шу Ҳадича Ибрагимовна
эди.

Орадан бир ярим йил ўтди. Тўплаган пули уч хонали уйга етди.
Уйни олди-ю, кўчиб киришга шошилмади. Олти ой мобайнида
таъмирлатди. Топган пулини емоқ-ичмоқ ва киймоқ ҳузуридан тийиб,
шу уй таъмирига чаплади. Яхшики, усталар ёнида дадаси туриб
берди. Ҳартугул, ёлғизлиги сезилмади.

Янги уйнинг "оёғи" ярашди. Асосан ёзги ва қишки таътилда
борадиган тижорат сафарлари катта фойда келтирди. Ҳиндистондан
дори олиб келиб, улгуржи савдони йўлга қўйгач, пулининг ҳисобига
етолмай қолди. У энди Андижонда узоқ ўтиролмасди. Бир сафарги
дориларни дорихоналарга тарқатиб, аввалги сафарги "моли"нинг
маблағи ҳисобига яна Деҳлига учарди. Ора-орада яқин Шарқ




мамлакатларига ҳам "кўз ташлаб" қўярди.

Ана шундай "юлдузли" онларида Ботир билан боғланди-ю,
қалбини ўз эгасига топширганини тушунди. Бу камгап, эътиборли,
муомала маданияти юксак йигит айни унинг дидига мос эди. Шу
боис, ўзи сезмаган ҳолда уни қаттиқ севиб қолганини англади.
Аммо, шунда ҳам тишининг оқини кўрсатмасликка, мустақиллигини
йўқотмасликка анча уринди. Сездики, бу бора-бора қийин кўчаяпти.
Аксинча, Андижонга келиши билан ҳамиша севгилиси суҳбатига
аржумандлик истар, унинг оғушидаги ҳаловатни дунёнинг ҳеч
қандай лаззатига алишмасди.

Вақт ўтиши билан юрагидаги сокин муҳаббат худди ўжар дарё
каби борлиғини ўз домига торта бошлади. Энди унинг истаклари
доираси ҳам кенгайди. Илгари бир марталик висол бир ҳафталик
таскин бағишласа, аста-секин ёр васлига етишмоқ, унинг дийдорига
тўймоқ, қулоғига шивйирлаб айтганида, бутун вужудини куйдиргувчи
изҳори ишқ куйини тингламоқ ташналиги тобора кучайиб,
ҳаловатини ўғирларди.

У болалигидан мағрур ўсганди. Ана шу Ғурур қон-қонига сингиб
кетганди. Шу боис ҳам Ботирни ҳеч маҳал керагидан ортиқча
ҳузурига чорламас, қалби ташналик дардида куйиб-ёнса-да, чурқ
этиб оғиз очмас, алалхусус, ёрини ноқулай вазиятга тушириб
қўйишдан истиҳолада яшарди. Сезардики, иложи топилса-ю, Ботир
ҳам бир нафас ёнидан жилмаса, атрофида парвонадай айланса,
бағридан бўшатмаса. Лекин, ҳаёт улар ўйлаганидан кўра
мураккаброқ экан. Бир тарафда катта корхона залвори йигитнинг
елкасида. Иккинчи тарафда касалванд хотини, қариндош -уруғ,
маҳалла-кўй. Баҳор ўтган муддат ичида севгилиси сийратини беш
панжасидай билиб олди. Агар бошқа одам бўлганида, Баҳор учун
эмас, чин муҳаббати учун ҳамма нарсасидан воз кечиши мумкин
эди. Эҳтимол, Ботир ҳам бутун дунёсидан кўз юма олар, фақат
хастаҳол, касалванд хотинидан эмас. Бундай йўл тутишига унинг
виждони чидамайди. Баҳор ҳам бировнинг бахтсизлиги эвазига бахт
қасрини қуролмайди, буни ўтакетган ноинсофлик, деб тушунади.
Айни пайтда толе унга оилали кишини рўбарў қилганидан ўкиниб,
сўнгсиз ўй-хаёллар гирдобида ғарқ бўлади...

Баҳор ҳозир ўзининг нақадар Ёлғизлигини илк бор ҳис этди.
Бегона юртда уни йўқлар кишиси борми Бу ёғи қандай кечади
Бор-будини "товар" олиб, жўнатворган. Қўлидаги чипта ҳам оддий
қоғозга айлангани табиий. Энди қонундан бошқа нарсани тан
олмайдиган мамлакатдан қандай чиқиб кетаркин) Паспортидаги




виза бор-йўғи бир ҳафтага очилган. Касалхонада даволангани учун
қанча сўрашаркин. Унинг ёнида нари борса уч-тўрт юз доллар
бордир. Агар Ботирга телефон қилса, икки-уч минг топа олармикан
Топганида ҳам кимнинг номига жўнатади; Маҳаллий кишилардан
бирон такиши йўқ-ку. Мабодо чартер қатновини уюштирган
фирмадан биронтасининг номига пул юборса-чи Бу расмиятчилар
бунга розилик беришармикан)

Асли касал ҳолатида ҳам самолётга чиқиб кетиши керак эди.
Ўзига қолса, шу йўлни танларди. Бироқ, дугоналари дарров
касалхонага ётқизишни маъқул топишибди. Эҳтимол, ҳушини
йўқотганига қўрқиб кетишгандир. У ҳолда кейин қандай қайтишини
нега ўйлаб кўришмади; Ё тавба, қизиқ гапларни гапиради-я. Ахир
гуруҳида унинг энг яқин дугонаси бормиди Ҳаммаси кўз таниш,
ҳаммаси рақобатчи. Андижонда битта харидорга тўрт-беш мижоз
талпиниб турибди. Улар учун биттаси камлиги ҳам ҳарна-да.
Юртдошининг кейинги ҳаёти қандай кечиши билан кимнинг иши
бор1

Унинг кўнгли бузилиб кўзларига ёш келди. Барибир, ёлғизлик
ёмон экан. Агар Ботир расмий эри бўлганида-чи, у ҳеч вақт қулоқ
қоқиб қараб турмасди. Хўп, Ботир-ку шунчаки жазмани, собиқ эричи Ў, уни эслашга ҳам ҳожат йўқ. Биров "хотининг ўляпти", деса
ҳам пинагини бузмасди.

Баҳор дарров ўзини қўлга олди. Ахир, шу ёшгача бутун
муаммоларини ўзи ечиб келган одам нега ҳозир ҳис-туйғулар
асирасига айланяпти. Аввал оёққа турсин, кейин вазият
ойдинлашади. Энг муҳими, тан-жони соғ, ақл-ҳуши жойида.
Қолганини изга солиш ҳеч гап эмас. Ботирдан ҳам бекорга ўксияпти.
Аввало, у ҳали нима гаплигини билмас, қаердан билсин, савдогар
аёллардан ҳеч ким уни танимаса.

У беҳуда ўйлардан чарчаб, кўзларини юмди. Тушида Ботирни
кўрди. У ҳамон тайёрагоҳ ҳовлисида кутиб ўтирганмиш. Кўзларидан
дув-дув ёш оқармиш. Баҳор унга қараб талпинармиш. Аммо, сира
ўрнидан қўзғалолмай, жони ҳалак бўлармиш. Бирдан Ботир кўз
ёшларини артиб, тайёрагоҳ йўлига чиқиб олибди. Баҳор кетидан
чопибди. Йўқ, қуш каби учибди. Ёнидан шувиллаб ўтган севгилисини
кўриб, Ботир жон ҳолатда "Баҳор, Баҳор" дея ҳайқирибди. Унинг
овозидан тоғлар ларзага келибди, Нил дарёси чайқалибди, ҳавони
чанг-тўзон қоплабди.

— Баҳор, Баҳор, жоним

Баҳор чўчиб уйғонди-ю, унга энгашиб турган Ботирга кўзи тушди.



Аввалига тушим давом этаяпти, деган ҳадиқда кўзларини юмди.
Баҳор бу туши узоқ давом этишини, сира-сира тутамаслигини
истарди. Беихтиёр кўзлари ёшланди... Бироқ, ўша дудоқ, ўша бўй
димоғига урилганида, гап нимадалигини англаб, ётган жойида
Ботирнинг қучоғига отилди.

5

Олия айвондан пастга тушиб, ҳовли саҳнидаги райҳонларга сув
сепа бошлади. Келинининг саломатлиги яхшиланаётганидан
қувонган Саломат аянинг кўзларига ёш қалқиди.

— Вой йўлингизга жоним паёндоз, болам, гуллар оралаб юрсангиз,
уйингизнинг файзи яна ҳам ортиб кетаркан-а; Туф-туф, кўз
тегмасин.

Келин худди ўз онасидай меҳрибон, тезда ёниб, тез ўчадиган,
жаҳли ҳам, қаҳри ҳам, меҳри ҳам тилининг учида турадиган
қҚайнонасига қучоқ очди.

— Сиз менинг паноҳим, меҳрибонимсиз. Сизсиз менинг ҳолим
не кечарди, ойижон

Хурсандчилик бирпасда изтиробга айланишидан хавотирланган
онахон дарров суҳбат мавзуснни бурди.

— Бугун тушликка юмшоққина шавла қилайликми Ё кўнглингиз
бошқа таом тусаяптими)

Олия эркалангиси келиб, яна қизиққон аяга суйкалди.

— Агар хўп, десангиз, ўз қўлим билан қиймали мастава пишириб
бермоқчиман.

Саломат ая келинининг сўлғинлигига қарамай, кўркини
йўқотмаган чиройли юзига айёрона нигоҳ ташлади. Унинг бутун
орзу-умиди қиз набира кўриш эди.

— Вой, жон болам, мастава ичмоқчимисиз Кўнглингиз шуни
тусаяптими; Нега аввалроқ сезмадим-а7 Бўпти, сиз масаллиқни
олиб чиқинг, қозонни иккаламиз қайнатамиз.

Олия ошхонадан гўшт, сабзи, пиёз олиб чиқиб, гуллар орасидаги
чорпояга қўйди. Бу ер анча сўлим ва серсоя эди. Саҳн бўйлаб
қатор экилган игна баргли арчалардан ҳамиша Кавказ бўйи анқиб
турарди. Арчалар оралиғидан каттагина ариқча ўтган, унинг икки
қирғоғида хурмо ва нок кўчатлари барқ уриб ўсарди. Умуман 15
сотиҳлик ҳовли шинам боғ-роғдан қолишмасди.

— Тушликка Ботир акамни чақирсак, келармикан — ийманибгина
онахоннинг юрагига қўл солди келин.

Саломат ая ўзида йўқ хурсанд эди. Чунки Олия унга нафақат




келин, айни чоғда синглисининг қизи ҳам эди. Хола она ўрнида
дейишади. У мана шу оқила, камсуқум қизни болалигидан яхши
кўрар, еру кўкга ишонмас, ҳатто синглиси Кароматойдан ҳам
қизғанарди. Дастлаб бу никоҳга Ботир кўнмади. "Синглимдай қизни
оламанми", деб оёқ тираб, "ҳунар" кўрсатди. Кейин ёзги таътилда
холасига қарашгани келган навниҳолгина қизга кўзи тушди-ю, бу
уч-тўрт йил аввалги қизалоқ эмаслигини идрок этди. Ўшанда Анвар
ҳам шу ерда эди.

– Ўҳ—ҳў, Ботир, ким унозанин, қара, ғунча лаблари роса бўсага
мос эканми — деб ҳазиллашди. Шу ҳазил туфайли юрагида ожизгина
рашк уйғонди. Жуда ғалати. Аслида аввал севги, сўнг рашк
бошланарди. Ботирда бу туйғу тескарисига кўз очди. Нима бўлганида
ҳам тоғаси гап очганида аввалгидай рад жавобини бермади.

Уларнинг тўйи камтарона ўтди. Ёлғиз ўғилни ҳам ота, ҳам она
сифатида вояга етказган Саломат аяда ортиқча сармоя йўқ эди.
Синглиси анчагина бадавлатлигига қарамай, мол-дунёни сочиб
юбормасди. Эрининг топганларини гўё она қоплон каби қаттиқ
ҳимоялаб, доимо камбағаллик ҳадигида яшарди. Шу боис, Олиянинг
сепи ўзига аталган биттагина хонани ҳам жуда безаб юборолмади.
Лекин, холаси ҳам, Ботир ҳам бунақа дунёвий икир-чикирларга
аҳамият берадиганлар тоифасидан эмасди. Муҳими, бу камтарона
оилага тезда элакишиб, ҳатто қўни-қўшнилар билан тил топишгани
эди. У наинки ўз оиласида, ҳатто маҳаллада ҳам қўл-оёғи чаққон
келин сифатида оғизга тушди. Ботирнинг ёрдами ва қистови билан
институтда ўқиди, ёнидаги мактабга ишга кирди.

Бу маҳалда Ботирнинг ҳам омади чопаётганди. Ёш мутахассиснинг
ғайратли, ишга масъулиятли эканлиги тезда раҳбарлар эътиборига
тушди. Оддий чилангарликдан муҳандис ўринбосари лавозимига,
сўнгра техника хавфсизлиги бўйича муҳандисликка кўтарилди.
Хусусан, унинг оғир, вазмин мулоҳаза юритиши, ҳар қандай
вазиятда тўғри, адолатли қарорга кела олиши, камчиликларга
муросасизлиги катталарга ёқарди.

Шу орада ўғли туғилди-ю, Олиянинг сиҳат-саломатлигига дарз
кетди. Худди шовва қирғоқни емиргандек турфа хил касаллик чиқиб,
бечора аёлнинг асабини кемирарди. Шу сабаб эр-хотин ўртасида
кўнгилсизликлар, англашилмовчиликлар кўндаланг кела бошлади.
Аёл ортиқча инжиқ эди. Унга битта кам, иккитаси ортиқча... Ботир
бу ҳаётга ҳам кўниқди. У хотини табиатидаги ўзгаришлар сабаби
кетма-кет касалликлар исканжасига тушиб қолганлиги оқибати
деб тушинарди. Шу боис, муроса йўлини танлади, уйдаги шароитни




Олия диди ва эҳтиёжига яраша мослаштирди. Бошқарув жиловини
меҳрибон ва жонсарак онаси қўлига тутқазди.

Эҳ-ҳе, ўтган йиллар мобайнида Олияни кўрсатмаган шифокори,
олиб бормаган сиҳатгоҳи қолмади. Лекин, хасталик инсон баданига
бир чанг солдими, тамом, эгаллаган жойини омон қўймас экан.
Олия 28 ёшида жарроҳлик столига ётди. Ўшанда Ботир илк бора бу
инжиқ ва талабчан, гоҳида ювош ва мўмина аҳли аёлига нақадар
ўрганиб кетганини юракдан сезди. Токи операция тугамагунча
Олия ётган палатадан бир қадам жилмади, бировга тишининг оқини
кўрсатмади, юрагидаги хуруж бўронини ҳеч кимга сездирмади.
Хаёлида фақат бир жумла айланарди: "Ё Раб, хотинимни мендан
тортиб олма, унга шифо бер, ёлғиз ўғлимни чирқиратиб, ўзимни
етим қўзидай тентиратиб қўйма1"

Жарроҳнинг қўли енгил экан, Олиянинг ҳаёти сақлаб қолинди.
Жони омонлигига севинган аёл тез орада бу неъмат залворини
англаб етди. Чунки киши вужудидан кесиб ташланган ўша аъзо
вазифасини бошқаси уддасидан чиқолмас, натижада бу ҳолат асаб
ва юрак зўриқишига олиб келар экан. Дардга полвон Олия бу
синовгада дош берди, жони кўзига кўринганида мум тишлади, ҳадеб
нолийвериб, одамларни ўзидан бездириб қўйишдан чўчиди.
Қолаверса табиатидаги оғир, босиқлик ҳам қўл келди.

—– Маставани хом ташлаймизми, қизим7

Ошхона тарафдан келган овоз Олиянинг хаёлини бўлди. У
шоштилмай ўрнидан қўзғалди. Ҳали чорпоядан тушиб улгурмай,
озғингина Саломат ая унинг қаршисида ҳозир бўлди.

– Сиз уринманг, овқат тайёрлаш жону дилим эканлигини
ўзингиз яхши биласиз.

Худди шу тобда дарвозахона тарафдан уч эшик нарида яшовчи
Таннозхон кўринди. У доимо "Маҳаллада дув-дув гап" филмидаги
Ойпарчага тақлид қилишни ёқтирарди. Ҳозир ҳам ёғач ўтказилган
атлас астарли елпуғичини айлантириб келар экан, эшик ёнидан
шовқин солди.

—– Ҳой овсинча, тузикмисиз, бай-бай жудаям очилиб, ўн тўрт
кунлик ойдай бўлиб кетибсиз-ку. Буни қаранг, қачон қарасам,
касалман деб, Ботиржонни юрагини ёрасиз-а.

Таннозхон Олиянинг тенгдоши, иккаласи бир йилда келинлик
либасини кийишган. Шунга қарамай, у ўз тенгдошларидан анча
каттага ўхшар, гап сўзлари ҳам шунга яраша олди-қочдидан нари
ўтмасди.

Саломат ая бу эркак, шода аёлни кўпам хушламасди. Бироқ,




одамнинг юзи иссиқ, кўчадан кириб келган меҳмонни кўкрагидан
итариб бўлмаса...

— Вой гиргиттон, хўп вақтида келдиз-а. Бугун келинимнинг
чеҳраси очиқ соғлиғи яхши. Одам тафтини одам олади, дейишади.
Сизлар чақ-чақлашиб ёзилинглар, мен ошхонага бора қолай,

Олия қайнонасига эътироз билдирмоқчи эди, Саломат ая
келинини қўлидан ушлаб, жойига ўтиргизди.

– Сиз туриб кетсангиз, Таннозхон зерикиб қолмасин яна... Мен
ҳозир...

Таннозхон қадам товушлари сўнгач, суҳбатдошига суқланиб
қаради.

– Олия, сизни биров дард Тортган одам демайди, ҳалиям янги
тушган келинчаклардан қолишмайсиз-а1

Мезбон уялиб "қўйинг, унақа деманг ўртоқ", деб қўйди. Аммо,
Таннозхон негадир шу мавзуни давом эттиришга мойил эди.

— Эрингиз тилла йигит-да, одамлар хотинини кифтида кўтарса,
сизни кафтида авайлайди. Бизникилар аллақачон совиб қолган.
Эркакми ёки ғўлами фарқига боролмайман.

Олия кулиб, ўртоғининг бўлиқ сонига шапатилади.

— Ажойибсиз-да, бунақа гапларни қаердан топасиз

Таннозхон кўксига қўл қўйди.

— Ичимда гап пиширадиган хумдон бор. Хоҳлаган масалада,
хоҳлаган одам тўғрисида маълумот топилади.

Шу аснода Нозима ҳам мактабдан эртароқ қайтиб қолди. У
опасининг дугонаси билан суҳбатлашиб ўтирганини кўриб, севинди.
Югуриб чорпояга келди, Олияни бўйнидан қучоқлаб кўришди. Сўнг
меҳмон билан саломлашгач, зинапоядан сакраб-сакраб чиқиб ётоғига
кириб кетди.

Шу синглингиз сизга жуда меҳрибонда, — унинг орқасидан
ҳавасланиб қараган Таннкозхои кўзларига ёш олди.

—– Қанийди, ҳеч йўқ мана шундай оқила, чаққонгина битта қизим
бўлса. Ёш умрим хазонга айланяпти.

Олия дугонасининг феълини биларди. У бир зумда ёниб яна
тезда ўчар, кўз ёшлари кипригига илингани каби, кулгиси ҳам
лаблари орасида пайт пойлаб турарди.

– Ҳали ёшсиз, қаратинглар, ахир, ҳозир тиббиёт жуда илгарилаб
кетган.

— Вой ўртоқ, намунча соддасиз, бу савил эркакка ўша сиз айтган
тиббиётнинг ҳам кучи етмаяпти-да. Ё ўзи емайди, ё бировга
бермайди...




Мезбон тилини тишлади. Бу оилада ҳар қандай ҳангома одоб
чегарасидан чиқмас, ички маданият, муомала тартиби, худди
рисоладагидай сақланарди. Ўртоғининг сукути меҳмонга бошқача
таъсир кўрсатди.

— Мен доимо сизни ўйлайман, — деди Таннозхон энди бутунлай
бошқача қиёфада. — Сиз эса ҳеч қачон фикримни маъқулламайсиз,
тапимга гап қўшмайсиз.

—Ундай деманг, — Олия хижолат тортиб кўзларини олиб қочди, –
Фақат бу масалада биласиз-ку, уқувим йўқ. Шер ака яхши одам,
оилапарвар.

— Э ўргилдим ўша номи шер-у, амали қуён акангиздан. Хўп, бу
ёғи шунақа экан, ҳеч йўқ эркакка ўхшаб бир дўппосласа ҳам рози
эдим. Қачон қараманг, кўзимга тикилиб, аксирсам, лаббай, дейди.
Латтанинг ўзи. Мана, Ботиржон доимо сири билан туради, виқорли,
меҳрини ҳам қоғозга ўраб беради. Ё шундай эмасмий

— Қайдам) Сўнгги йилларда ёстиқдан бош кўтаролмаяпман. У
бечорага қийин. Бир томондан иши масъулиятли, иккинчи тарафда
менинг ташвишим. Унга раҳмим келади-ю... Не қилайки, дадил
оёққа туролмаяпман. Уч кун соғман-у, яна тўрт кун хастаман.

Таннозхоннинг бодом қовоқлари орасидаги мовий кўзларида шум
нигоҳ жилваланди.

—– Купам куюнаверманг, овсин, эрингиз ҳам жуда анойилардан
эмас.

Олия сергакланди.

— Тушунмадим, ўртоқ Бу билан нима демоқчисиз 7

– Хўп, майли, айтсам, айта қсолай. Яқиндан буён эрингизнинг
машинасида бир аёлни икки бор кўрдим. Кўнглингизга олманг-у,
биринчиси тасодифдир, аммо, иккинчиси зарурият юзасидан
шекилли. Хуллас, эҳтиёт чорасини кўрмасангиз, оғзингиздаги ошни
олдириб қўясиз.

Олиянинг лаблари оқарди, чеккаларидаги сезилар-сезилмас
ажинлар қуюқлашди. Аммо, дардга ботир аёл сир бой бермади,
ўзини мардона тутди.

— Сиз уни яқиндан кўрдингизми

Таннозхон елпуғичини гир-гир айлантиришдан тўхтаб, Олиянинг
ёнига сурилди.

— Бир куни анови корейслар ресторанида учратдим.
Ишонасизми, овқат музлаб бўпти, худди икки фолбинга ўхшаб, бирбирини кўзи билан ютвораман, дейди. Шу топда дунёни сув босса
тўпиғига чиқмаслиги аниқ эди. Аммо, хафа бўлманг-у, зорманда бу




дунёнинг одами эмас, худди фариштанинг ўзи. Юзи лоҳурдай,
ингичка томоқлари оппоқ, ҳатто ютинса сезиляпти. Кўзлари бирам
чиройли, яна хумор боқишини айтмайсизми; Агар эркак сифатида
яралганимда, Батирни доғда қолдириб, ўзим узоқларга олиб
қочардим.

Таннозхон ҳиссиётга берилиб ортиқча гапириб қўйганлигини,
дугонаси юрагига ниш урганини тушунди. Тушунди-ю, энди кеч
эди. Жонҳолатда Олиянинг ҳилвираб турган гавдасини қучоқлади.

– Мени кечиринг, овсин, билмасдан гуллаб қўйдим. Аммо сизга
ачинганимдан гапирдим. Ҳар ҳолда олдини олган яхши. Уларнинг
муносабатлари чуқурлашмасдан аввал эҳтиёт чорасини кўринг.
Керак бўлса, куну тун пойлаб, қўлга туширинг. Ўшанда қилт
этолмайди. Оғзингизни очиб, индамай уйга қамалиб ётсангиз, бир
куни пушаймон чекасиз.

Меҳмон Олияни қучоғидан бўшатиб, чорпоя четидаги ёстиққа
суянди. Адолат юзасидан айтмоқ жоизки, у бу янгиликни дугонасидан
суюнчи олиш ёки уни "ер билан яксон қилиш" учун ошкор этмаганди.
Одатда маҳмадона, лақма дўстлардан шундай "илтифот" кутиш
мумкин. Улар ўзлариза яхшилик қиляпман, ёрдам қўлини чўзяпман
деб ўйладилар-у, амалда душмандан баттар азият етказадилар.

Хонадон соҳибаси ичидан зил кетса-да, иззат-нафси, ғурури
топталишига йўл қўймади.

— Бу гаплардан ўзимнинг ҳам ҳабарим бор, — деди у хотиржам
қиёфада.

Таннознинг бошидан хуши учиб, кўзлари мувозанатини йўқотди.

— Наҳотки.. Демак арғамчини узун ташлабсиз-да.

— Ҳа, худди шундай, — деди кулимсираб Олия. — Шундай узун
ташладимки, ҳатто унинг учини ҳам қўлдан чиқарганман.

— Яъни 1

— Яъни мен эрининг орқасидан пойлаб юрадиган аёллар
тоифасидан эмасман.

— Унда, вақти келиб бева қоласиз-ку ёки шу қисматни
истаяпсизми7

— Йўқ, оила бузилишини қайси хотин хоҳлайди Лекин, масала
фақат бир кишининг истагига боғлиқ эмасда. Агар эрим ўзга бир
маъшуқага Кўнгил берса, мен уни қандай қилиб, ўз бағримга
қайтаришим мумкин Албатта, расмий қайднома ва никоҳ ҳурмати,
унинг сурати мен билан бўлар, лекин, кўнгли барибир ўша ёрда
қолади-ку.

— Жуда қизиқ-ку, демак, Ботиржоннинг ихтиёри ўзида, сиз эса




оддий томашабин каби унинг хатти-ҳаракатини кузатиб турасиз,
холас. Бунақада бировнинг боғини оралаган эркак қайтиб ўз
қароргоҳига қиё боқмаслиги ҳам мумкин. Ёки эрингиздан кўнглингиз
қолганми7

Олиянинг қоп-қора кўзларига илк бора мунг чўкди. У ариқча
қирғоғига қатор экилган садарайҳон баргига қўнолмаётган сариқ
рангли қушга тикилиб ўтирарди. Ниҳоят, кўндаланг қўйилган савол
залвори миясига урилди, Шекилли, оҳиста тиш ёрди.

Мен Ботир акамки жонимдан ҳам ортиқ кўраман. Фақат ўз
билганимча, ўз ҳолимча. Мен муҳаббатимни мадҳ этишни, кунига
юз бора пешонасига тақиллатишни, тўтиқушдай такрорлашни хуш
кўрмайман. Севги бу — реклама эмас. Уни ҳар ким ўз заковати,
ахлоқи ва ҳиссиёти салоҳияти даражасида англай билади. Мен
Ботир акамни кунига "севаман" деган сўзлар билан сийлашим осон.
Лекин, бу билан ҳеч нарса ўзгармайди, севгим бир мисқолча ортиб
ёки камайиб қолмайди. Ҳозир менда муҳаббатимни ҳимоя қиладиган
имконият йўқ. Жаони кўзига кўринган инсонга севгидан кўра, ҳаёт
ширинроқ туюларкан. Қолаверса, эримни айбламоқчи эмасман.
Ахир, навқирон эркаклик даврини касал хотини кўзига қараб
ўтказиш осонми; Яна ҳам раҳмат, доимо ёнимда, ҳамиша менга
паноҳ, мустаҳкам қоя...

..Яна бир гап, мен Ботир акамни сиздан кўра яхшироқ биламан,
у ҳеч маҳал мени ёлғиз ташлаб кетмайди. Унинг виждони бунга
йўл қўймайди. Йўлдан чалғиш, адашиш, одамга хос камчилик. Беайб
парвардигор, деб бежиз айтишмаган. Шунинг учун сиз Ботир аканинг
қадамини санагандан кўра, Шер аканинг кўнглини иситинг, зора,
муродингиз ҳосил бўлса...

Таннозхон умрида бунчалик таъзирини емаганди. Унинг кепак
сепилгандек сепкилли юзи тундлашиб, афти буришди. Ингичка
қошлари чимирилди, пешонасида нўхатдай тугун кўринди. Ҳозир
Олиянинг муомаласига муносиб жавоб беролмаслигини фаҳмлаб,
индамай дарвозага юзланди.

Қўлида елим халта кўтариб келаётган Ботирнинг қистовига ҳам
кўнмай, хайр-хўшлашиб ўзини ташқарига олди.

7
Баҳор Дубайдан қайтганидан кейин Ботирга нисбатан муҳаббати
ўн чандон ортди. Муҳими, ёруғ дунёда уни истагувчи, йўқлагувчи
ҳифзу ҳимоясига олгувчи азиз инсон борлигидан боши кўкка етди.
Муҳаббат аёл қалбини бутунлай ишғол қилиб, севгилисига бўлган




меҳрини янада кучайтирди. Гоҳо уйда ёлғиз пайтларида юрагининг
қат-қатига сингган ишқ туғёнидан беихтиёр ўзи ҳам ларзага тушар,
Ботирни бутунлай ёнидан жилдирмаслик тўғрисидаги хаёллар
оғушида эс-хушини йўқотарди.

Жуда қизиқ-да. Одам боласи билиб туриб ўзини ўтга уради.
Бировлар сиҳат-саломатликка кушанда эканлигини англагани ҳолда
тамаки чекишдан тийилолмайди. Бошқалари ичкиликка ружу қўяди.
Худо сақласин, энг оғир гуноҳга қўл урадиганлар қанча Баҳорнинг
назарида севги ҳам шунақа кайф қилдирувчи, кишининг инонихтиёрини занжирбанд этувчи, яхши ва ёмонлиги мудом сирлигича
қолувчи тизгинсиз ва илоҳий бир туйғу. Аммо, севгида ёмон бир
майл томир отиб боравераркан. У ҳам бўлса, кўнгил қўйган
кишисини ҳеч вақт, ҳея қачон ўзгага бермаслик ёки бировнинг
ёнида кўришдан қўрқув ҳавотири экан. Дастлабки кезлари бировнинг
бахтига шериклик мақомини эгаллаганидан изтироб чеккан аёл
бугун ўша бахтнинг қолган қисмига ҳам даъвогар бўлиб турибдику. Илгари Ботирни ишга кузатяпман, деган гўзал тушунча билан
ўзини, ўзи овутиб яшаётганди. Энди унинг қораси йўқолди, дегунча,
кўз ўнгида ҳали нигоҳи тушмаган Олиянинг заъфарон ва ғазабнок
қиёфаси гавдаланаверади, гавдаланаверади... Яхшики, бу шубҳали
хаёллар йигит эшиқдан кириб келиши ҳамона тумандай тарқаб,
ич-этини кемираётган рашк азоби босилар, хавотир ва ҳадик қочган
маконга ҳаловат, деб аталмиш руҳий сокинлик кириб келарди.

Бироқ тинч оқар дарёнинг ҳам асов тўлқини бор, деганларидек,
аста-секин сокин дарё мавжи ҳам кучая борди. Атрофида яқин
дугоналари бўлмаган, ота-онаси-ю, ёлғиз ўғлидан олисда яшаётган
Баҳор учун якка-ю ягона суҳбатдош, дардкаш Ботирнинг ўзи
эканлиги боис, унинг дийдорига муштоқлик ҳаётий зарурият
даражасидан ҳам ортиб кетди. Гўё шу оғир-вазмин йигитсиз кенг
дунё тор, ёруғ олам қоронғудай.

Аслида Ботир ҳам худди шу ҳолатни бошидан кечирарди. Иш
вақти тугаши билан оёқлари беихтиёр Баҳорнинг хонадонига
етаклар, унинг қайноқ бағрида жамики ҳаёт ташвишларини унутиб,
гўёки балоғат остонасидаги йигит каби ҳис-туйғулар уммонига
шўнғиб кетарди.

Лекин, икки дилга бахт улашмоқ, икки инсон кўнглини овламоқ
худди мағрибдаги ўчоққа машриқда туриб ўт ёқиш билан баробар
экан. Айниқса, турли байрам ва янги йил оқшомлари у бир жонини
иккига бўлолмай, меҳр кутган дилларга меҳр улашолмай, ҳалак
бўларди, қийин аҳволга тушиб, руҳан эзиларди. Бир тарафдан тобора




кексайиб бораётган онаси, кўзлари йўлига нигорон ўғли, касалванд
аёли, иккинчи тарафда дунёларга алмаштирмас муҳаббати ва
Баҳори...

Янги йил арафасида онаси ўғлини суҳбатга чорлади.

— Кўзингни оч, ўғлим, хотинингнинг дарди сира аримаяпти. Бир
кун келиб, пушаймонлик азобида қолмагин.

Ботир гап нишоби қаерга бурилаётганини тушунганига қарамай,
секин ўсмоқчилади.

– Мендан нима истайсиз ўзи

Саломат ая ўғлининг киртайган кўзларига ачиниш билан қаради.

— Эҳ болам-а, болам-а... Мунча ўзингни қийнайсан) Нега
кўрпангнинг бир учини бошингга тортсанг, оёғинг очилишини
тушунмайсан Агар хотиржам яшай десанг, елкангдаги юкни
енгиллаштиришни истасанг... Ўша аёлдан воз кеч. Эшитишимча,
мол-дунёси бисёрмиш, бойлиги етти пуштига етармиш, мана, мени
айтди дейсан, асти ёлғиз қолмайди.

Ботир онасидан бунақа дадиллик кутмаганди. Бир муддат кўз
олди қоронғулашиб, талмовсираб, қандай жавоб айтишни билмай
қолди. Сўнг ўзини ўнглаб, тиш ёрди.

— Сиз уни биласизми

Она боласининг бошини бағрига босди.

— Наҳотки, шунчалар соддадилсан, болам Ахир, ойни этак билан
ёпиш мумкинми: Бу гапдан ҳаммамиз хабардормиз.

Йигит қаддини ростлади.

— Ҳаммамиз деганингиз Олия ҳамми

— Билмадим) Олия ўз дарди билан овора. Қолаверса, у оғирвазмин жувон, мабодо сезганида ҳам менга тишини оқини
кўрсатмайди. Сен бу ишончни суйистеъмол қилмаслигинг керак.
Агар у соғ-саломат юрганида ҳам майли эди. Бечоранинг дардига
дард қўшиб, нимага эришасан; Наҳотки, виждон азобидан
қўрқмайсан) Яхшиси, тапимга қулоқ сол. Ўша бойвуччадан кеча
қол, ўзингни ҳам, унн ҳам, келинни ҳам ҳаётини хароб қилма. Айтчи, сенга нима етишмайди ўзи; Амалинг бор, обрў-эътиборинг
жойида, Олия ҳам бинойидай аёл. Фақат касаллик ранги-рўйини
сомондек сарғайтиряпти. Соғайса, ойлардай бўп кетар...

Йигит илк бора онасининг кўзларига тикилди. Энди ортга йўл
йўқлигини билди, юрагини очишга жазм этди. Бироқ, Кутилмаганда
гаплари маъносиз, тўмтоқ ва пала-партиш чиқди.

— Буви, энди бу иддаога ҳожат йўқ, энди кеч, жуда кеч...

Онаизорнинг кўзлари жовдираб, атрофга олазарак қараб олгач,




ўғлига яқинроқ сурилди.

—– Бу, нима деганинг болам Сен у аёлдан қарздормисан ёки
ТИЛИНГ ҚИСИҚМИ

– Тилим эмас...

– Хўш, очиқроқ гапир.

— Мен уни севаман. Жонимдан ҳам ортиқ кўраман. Усиз менга
дунё қоронғу...

Саломат ая кўкрагига туфлади.

—3 хайрият-е... Одамни ҳам қўрқитиб юбординг-а. Мен эса
қаёқдаги хаёлларга борибман. Ишқилиб пул-мул қарзинг йўқмиё

Онасининг жудаям соддалиги Ботирни ҳайрон қолдирди. У
англадики, севги-муҳаббат ҳақидаги тушунчаларнинг катталар учун
пуч ёнғоқчалик аҳамияти йўқ. Қолаверса, умр бўйи отасининг чизган
чизиғидан чиқмай, бутун ҳаёт моҳиятини эр тафаккури орқали
қалбидан ўтказган муштипар кампир бу туйғу азобини қайданам
билсин.

– Топдингиз, буви, — деди Ботир гўё ўзига-ўзи сўзлаётгандай. —
Мен ундан катта миқдорда қарздорман. Аниқроғи, бутун бойлигим
ўша хонимда.

Саломат аянинг ранги ўзгарди. Юпқа лаблари хиёл титради.

– Вой шўрим, қанақа боласан ўзи; Уйинт, жойинг бўла туриб,
синамаган отнинг сиртидан ўтасанми, байлигингни бировга
ишонасанми.. Бу қандай кўргилик-а, болам.

Ая бирдан оғзини ёпди. Яна орқасига хавотирли нигоҳ ташлади.

—– Кўпмидиз

Ботирнинг кулгуси қистади. Амма шу топда куладиган вазият
эмасди, тилини тишлади.

— Жуда кўп, буви"

— Ана айтдим-а, бу боланинг топишида барака кам деб. Мунча
ишонувчансан Энди у тоняптими7

— Йўқ, тонмайди, аммо, қайтариб ҳам беролмайди...

— И-е, омонатга хиёнат қилиб-а. Унда, ўзим бораман, аввал
яхшилаб уқтираман, агар муғомбирлик йўлига ўтса, боплаб адабини
бераман. Хўп, айт-чи, берганинг пулми ёки тилла

Ботирнинг чеҳраси ёришди.

— Пул ҳам, тилла ҳам эмас...

— Демак, ҳалиги нимайди, қимматбаҳо қоғоз, дейишадими,
шунақамиё

— Йўқ, буви, акция ҳам эмас.

— Унда, нима ўзи, одамни хит қилвординг-ку.




Ботир онасининг томирлари бўртган панжаси ортига қўлини
босди.

— Эҳ бувижон, наҳотки, тушунмайсиз" Мен унга қалбимни
берганман... Энди билдизмиё

Саломат ая ўғлига бироз анграйиб тикилди-ю, этак силтаб
ўрнидан тураркан, қатъий ҳукм чиқарди:

— Янги йил дастурхонида уйда бўл. Бошқа гап йўқ1

Одамзоднинг табиати қизиқ. Ҳар ким ўз бошидан ўтказган
хасталикнинг табибига айланади. Кимдир шу дард ҳақида шикоят
қилса, унга таскин беради, муолажа йўлларини эринмай ўргатади,
ҳеч йўқ, хайрихоҳлик билдиради. Аммо муҳаббат азобини
тортаётганлар доимо бировга дил қулфини очолмай, очишга дилкаш
дўст учратолмай, учратганида эса, жўяли маслаҳат ололмай овораи
сарсон. Умуман, аксарият киши ишқ шаробидан сармаст одамга
енгил-елпи баҳо беради, буни оддий майллар қаторида баҳолайди.
Ҳаттоки, ёмон назар билан қарайди. Ҳолбуки, ёруғ дунёда севги
дардидай изтиробли, азобли хасталик йўқ. Ҳаттоки тиш оғриғига
даво бор, аммо...

Ошиқ қалбидаги олов тафтини маъшуқагина босади, унга ором
бағишлайди, кўнглини овлайди.

Шу тобда Ботир ишхонасига бориши зарур эди. Бироқ, дил ғалаёни
олдида ана шу зарурият ҳам ҳеч гап бўлмай қолди. У таскин излаб,
Баҳор васлига ошиқди.

Декабрнинг сўнгги кунлари бўлишига қарамай, ҳамон қордан
дарак йўқ. Яланғоч дарахтлар новдаларини чанг-ғубор қоплаган.
Қуёш нурлари тобора қиличини яланғочлаётган қиш дамини кесишга
ожиз. Вужудни жунжуктирувчи қуруқ изғирин қулоқлар остида
ҳуштак чалиб, одамларни иссиқ хонадонларга ҳайдаётгандай.

Баҳор юзи совуқдан кўкариб кетган Ботирни маҳкам қучоқлаб,
қайноқ бағрида иситмоқчидай анчагача қўйиб юбормади. Кейин
қилт этмаган куйи майин лутф ила гинасини изҳор этди.

— Сизни шунчалар соғиндимки...

Йигит бояги суҳбат таъсирида эди, маъшуқанинг руҳий оламига
киролмади.

— Ахир, эрталаб хайрлашдик-ку1

Аёл индамади, у ҳамон йигит кўксидаги бошини кўтаришни
истамай дил изҳорида давом этди.

— Барибир, соғиндим. Билсангиз, сизнинг юзингизга боқиб, висол
чашмасида чўмилаётган онларимда ҳам юрагимни соғинч ҳисси
тарк этмайди. Сизга шунчалар кўникдим-ки, гўё менинг жоним




сизнинг қўлингизда. Аслида ҳам шундай, фақат буни сиз билмайсиз.

Ботирнинг вужудига иссиқлик югурди. У севгилиси сочларини
силади. Оппоқ яноқларига юзини босиб, ич-ичидан келаётган
ҳиссиётларига эрк бермаслик учун секингина маъшуқаси қучоғидан
чиқишга уринди. Аммо, кун бўйи уйда ёлғиз ўтирган жувон
Ҳанузгача соғина ташналигини қондиролмаганди. Шу боис, ошиқ
йигит пинжига яна ҳам маҳкамроқ суқилди.

—– Сизни қўйворгим келмаяпти..,

У шундай деди-ю, кўп ўтмай ортга чекиниб, маъшуқининг устки
кийимларини ечишга ёрдамлашди. Эгнидаги палто, оппоқ шарфини
йўлакдаги шкафга илди. Ойнага қараб, сочини тараб олиши учун
қўлига юмшоқ тишли тароқ тутқазди.

Айвонда газ плиткаси ёниб турганлиги учун уй анча иссиқ эди.
Ботир одатига кўра, меҳмонхона билан айвон оралиғида очилган
арк ёнига ўтирди. Бу ерга ўрнатилган узун батареялардан чиққан
иссиқлик тиззаларига хуш ёқарди. Гоҳида юмшоқ креслони четга
суриб, гулли полосга тўшак солиб, қайноқ батареяга суякиб дам
олишни хуш кўрарди.

Ханадон соҳибаси кунгурадор оппоқ столни Ботирнинг олдига
ғилдиратиб олиб келди.

—– Қаҳва ичасизми – назокат ила сўради у. Йигит бош ирғаб
розилик билдиргач, тезда гулли идишга қаҳва тайёрлаб стол четига
қўйди.

— Сиз сут қўшишни ёқтирмайсиз, шунақами)

Ботирда ҳазилга мойиллик уйғонди. Кулимсираб деди:

— Сутга чайилгандай сулув оғушида яна бузоқнинг ҳақига хиёнат
қилишга не ҳожат

Баҳор худди гул бутоғига қўнган қуш мисоли эркаланиб унинг
тиззасига чўқди.

—– Қаранг, янги йилга ҳам уч кун қолибди.

Йигит қалқиб кетди. У шу тобда айнан Янги йил ҳақида сўз
очилишини ич-ичидан хоҳламаётганди. Ўйлаб қараса... Кейинги
йилларда бу байрамни оиласи даврасида ўтказмабди. Ҳар сафар
Баҳор иккаласи Тошкентга боришиб, энг қимматбаҳо ресторанда
тун ярмига қадар бир-бирига ширин тилаклар тилашиб, янги йилни
кутишади. Кейин қайнотаси уйидан унча узоқда бўлмаган уч хонали
домда қолишади. Бу хонадон бир вақтлар Баҳорнинг иш юритадиган
офиси эди. Кейинчалик, иши орқага кетгач, офисни ёпиб, энг зарур
уй жиҳозлари келтириб, Ботир иккаласи ҳордиқ чиқарадиган шинам
оромхонага айлантириб қўйганди. Э-ҳе, бу хонадон Ботир учун




нақадар қадрли...

Ботир бу жойда ўзини доимо эркин ҳис қилар, худди мўъжаз
бассейнни эслатувчи учбурчакли ваннада соатлаб чўмилар, кейин
ойна ёнидаги телевизорни қўйиб, юмшоқ гиламга узала тушиб
ётишни ёқтирарди. Очиғи, Баҳорга нисбатан муҳаббати сабаб қанча
қийинчилик, таъна-дашномларга дуч келган бўлса, эвазига ўн
баробар ортиқча севги шаробидан бахтиёрлик сезган, дунёда ўзини
энг бахтли инсонлар қаторига қўшган.

— Янги йил таърифидаги саволим жавобсиз қолди-ку, яхши
йигит.

Ботир хаёлини жамлаб, ўзига кулиб боқаётган чиройли чеҳрага
лаб босди.

– Мен учун шу хонадонга ташрифимнинг ҳар куни янги кун,
янги бахт

Баҳор ўрнидан туриб, ётоқхонага қараб юрди. Кўз очиб юмгунча
қайтиб, йигитнинг қўлига бир варақ қоғоз тутқазди. Бу байрам
дастурхони менюси ва шу муносабат билан иккаласи йўқлайдиган
қон-қариндош, дўсту ёрлар рўйхати эди.

— Бу сафар Тошкентга бормасак, — деди Баҳор тўлқинланиб. —
Биринчидан, ишимиз бошимиздан ортиб турибди, иккинчидан, ҳаво
совуқ, довонга қор тушиши эҳтимоли ҳам бор.

– Майли -ку, ота-онангиз ранжиб қолишса-чи7

Ҳозир Ботир бир гапни ўйлаб, мутлақо бошқа фикрни ўртага
ташлаганди. Бу ҳол зийрак хонимнинг эътиборидан четда қолмади.
Аммо, кайфияти яхшилиги учун енгил ёлғонга ортиқча аҳамият
бермади.

— Улар билан келишганман.

— Ўғлимиз-чи У зерикмасмикан

—– Йўқ, у энди катта йигит бўп қолди. Хуллас, байрам
байрамдагидай ўтиши учун қўлимдан келган барча пазандалик
санъатимни кўрсатаман.

– Мен-чи, менга қанақа хизмат бор.

— Сизнинг шу уй тўрисидан жой олишингиз мен учун катта
бахт. Фақат... У тарафдагилар ҳам сиздан хафа бўлишмасин.

— Бирам кўнгилчансиз-ки, — Ботирнинг оғзидан чиққан лутфда
киноя оҳангги мўлроқ эди. Буни Баҳор сезди. Сезди-ю, дарров
кайфияти ўзгарди.

— Бу дунёда ҳамма ўзини ўйлайди. Менинг кўнгилчанлигим
замирида ўз манфаатим бор. Айтмоқчи, буни сиз жуда яхши биласиз.

Ботир икки ўт ўртасида ёнишини кўз ўнгига келтирди. Онаси




ҳеч маҳал масалани бунча кўндаланг қўймаганди. Аммо, унинг
ҳолатини тушуниш мумкин. Онаизор келинининг умри қисқа бўлиши
мумкинлигидан, келаси йили янги йилгача қандай воқеа юз бериши
мумкинлигини билмаслигидан хавотирда эди. Хўп, бу вазиятни
тушунди, лекин, фақат Ботирни деб Андижонда яшаётган, кекса
ота-онасидан узоқлашишга-да чидаган аёл руҳиятини ҳам унутиш
осонми Олия касал, лекин, унинг атрофида қанча одам парвона
Баҳор эса, бутунлай ёлғиз. У Ботир учун ҳатто яқин дугоналари
суҳбатидан воз кечди, ҳаётини шу йигитга, муҳаббатига бағишлаб
келаяпти.

Ҳозир вазият қалтис, ўйламай айтилган бир оғиз сўз бомба каби
портлаб, иккала қалбни парчалаб ташлаши ҳеч гап эмас. Баҳор
қанчалар хушодоб, хуштабиат бўлса ҳам, муҳаббат бобида жуда
нозик ва эҳтиёткор. Гоҳида тўғри маънода айтилган фикр ҳам
юрагида оғриқ уйғотиб, феълини айнитиб қўяди. Ювош одамнинг
қаҳридан Аллоҳ асрасин. Акс ҳолда бутун олам бир зумда зимистонга
айланади.

— Байрам тадоригига эътироз йўқ, раҳмат сизга...

Хайрият, дилдаги булут асоратсиз ўтиб кетди. Соҳибжамол жувон
ёш боладай севиниб чапак чалди, ўрнида ирғиди, кейин ўзини
севгилиси қучоғига ташлади.

Йигит хотиржамлик билан маъшуқасининг сочларини силаб,
ўткинчи хаёллар исканжасидан қутилдим, деганда, қўл телефони
мусиқаси янгради. У эринибгина аппарат қопқоғини очди. Ёрдамчиси
Акмал экан. Айтишича, буюртмачилардан эътироз келибди, енгил
саноат вазири ўринбосари уни йўқлаётган эмиш.

Баҳор бундай пайтларда Ботирнинг ишга қайтишига монелик
кўрсатмас, аксинча, эшик ёнидан кузатаркан, доимо "ўзини эҳтиёт
қилишлигини" алоҳида таъкидлашни унутмасди.

Вазир ўринбосари оқ-сариқдан келган, ёшлигига қарамай
сочлари сийрак, кенг пешонали, очиққина Йигит эди. У Ботирни
кўриб, ўрнидан қўзғалди.

— Келдингизми — деди юзидаги хавотирни сездирмасликка
уриниб.

Биргалашиб раҳбарнинг хонасига кирдилар. Узун столнинг қоқ
белидан – қарама-қарши тарафдан жой олдилар.

— Ботир Аҳмедович, — деди вазир ўринбосари Дониёр Даминович
стол устидаги биллур кулдонни ўзига тортиб, — Яқиндан буён
сизнинг маҳсулотингизга кетма-кет икки бор эътироз келди. Вазир
корхона тақдири тўғрисида анча ташвишланяпти.




Бу гап янгилик эмасди. Охир-оқибат бир куни худди шундай
ҳолатга тушиб қолишлари мумкинлигини ҳаммадан илгари
Ботирнинг ўзи вазирликка билдирганди. Лекин, унинг расмий хат
ва таклифлари вазирлик столида Ҳаракатсиз қолганди. Энди эса
икки оёқ бир этикка тиқилганида, бутун масъулиятни корхона
раҳбари зиммасига ағдаришмоқчи.

Лекин, масаланинг моҳияти фақат шугина эмас. Мақсад
корхонани банкротликка тушириб, кейин бирон бойвачча ёки
амалдорга пуллаш режаси ҳам йўқ эмасди. Чунки ана шундай
ишхоналардан аксарияти бели бақувват сармоядорлар қўлига ўтган
ва улар аллақачон талон-тарож қилиб бўлинганди.

— Нега индамайсиз, нега фикрингизни айтмайсиз; Ёки шундай
салоҳиятли корхона тақдири сизни мутлақо қизиқтирмайдими) —
қизиққонлик билан сўроққа тутди муовин.

Ботир айни шу дамни кутганди. Бутун вужуди ғазабдан қалт –
қалт титрашига қарамай, ўзини босди, вазминлик билан гап бошлади.

— Дониёр Даминович, мени қачондан буён биласиз 7

Меҳмоннинг энсаси қотди. Гўё "бу саволнинг нима кераги борт" —
дегандай катта бошини илкис кўтариб, мезбонга қаттиқ тикилди.
Ботирнинг юзидаги қатъият ифодаси унинг попилтириғини бироз
пасайтирди.

— Бу билан нима демоқчисиз

— Демоқчиманки, мен пинҳона ўйинларни ёқтирмайман. Гапнинг
пўсткалласини айтиб қўя қолмайсизмиё

— Айтдим-ку, маҳсулотингиз сифати ёмон, сиздан шерикларингиз
ҳам хафа. Адашмасам, янги йилдан тахта-ўқловини
йиғиштиришмоқчи.

Ботир Дониёр Даминовичнинг стол устига қўйилган қўлидан
маҳкам ушлади.

– Ҳозиргина сизга ошкора мулоқотни таклиф қилдим. Сиз эса
яна отдан тушмаяпсиз. Майли, мен ҳам йўриғингизга юрай.
Биринчи саволингизга жавоб шуки, бундан беш-олти йил илгари
корхонадаги ишлаб чиқариш дастгоҳларини бутунлай янгилаш зарур
эди. Мен бу ҳақда ўз таклифларимни юқорига ёзганман. Бироқ,
улар сувга тушган тош каби изсиз чўқди.

— Нималар деяпсиз, — вазир муовини шошиб қўлини тортди. —
Ахир, жиҳозлар айнан беш йил илгари янгиланди- ку

– Ҳа, баракалла;г Худди шу пайтда Туркиядан сотиб олинган
технология илгари Германияда ишлатилганлиги, маънавий
эскирганлиги, шунинг учун янгисини сотиб олиш ҳақида ўз




мулоҳазаларимни баён этгандим. Бироқ, бу гапларга қулоқ солгувчи
одам топилмади. Чунки бу жиҳозларни сотиб олганлар учун корхона
тақдири бир пул эди. Уларни фақат чўнтакка тушадиган мўмай
даромад қизиқтирарди, холос. Энди бутун айбни бизга юкламоқдан
тап тортмаётганинглар жуда кулгили. Билиб қўйинг, сиз айтмоқчи
"провинцияларда" ҳам ақли-хуши жойида, елкаси устида тош эмас,
бош кўтариб юрганлар ишлайди.

— Сал ўзингизни босинг, ука. Бу даъво учун ҳали тегишли жойда
жавоб берасиз. — Вазир ўринбосари суҳбат бу маромда кетишини
сира ўйламаганди, бирпасда ўзини йўқотиб қўйди.

— Албатта, оғиздан чиққан калом учун доимо масъулман. Лекин,
шу масъулликни сизлар ҳали унутмасликларингиз керак эди. Энди
иккинчи масалага ўтайлик. — Ботир темирни қизиғида босди. — Бу,
штерикларга тааллуқли муаммо. Очиғи, улар ишлаб чиқариш жараёни
ва маҳсулот сифатидан кўнгиллари тўлмаганидан эмас, аксинча,
ишлаб чиқаришга доир бўлмаган "олди-сотди"лардан, асоссиз
текширувлардан, жамоа маблағига кўз олайтиришлардан безиб
кетишди.

— Демак, вазирлик қора-ю, сиз сутдай оппоқ экансиз-да.

— Мен ўз фаолиятимни хаспўшламоқчи эмасман. Тўғри,
камчиликлар бор. Хатоим шуки, ўз қарашларимда қатъий турмадим,
топилган фойда ҳисобига ишлаб чиқаришни кенгайтириш тўғрисида
бош қотиришим зарур эди. Афсуски, унинг ўрнига юқоридан
берилган буйруқлар, таг-замини йўқ ажратмалар, шубҳали
жамғармалар ариғига сув очиб юраверибман.

Дониёр Даминович ўрнидан оғир қўзғалди. У шу тобда зах жойда
ухлаган одамдай бутун бадани увишиб, кўнглига қоронғулик
тушганини сезди. Ҳамма бало шундаки, ҳозирги гиналарда ҳақиқат
қилич дамидай ярақлаб, турарди. "Ишқилиб, бу корхонага вазирнинг
амакиси кўз тикканини билиб қолмаса гўрга эди". Ҳали бу фикр
миясини тарк этмай, Ботир худди оғриқ нуқтага найза санчди.

— Агар кимдир корхонани хусусийлаштирмоқни кўзлаган бўлса,
чучварани хом санабди. Мен энди оддий томошабин каби қўл
қовуштириб туролмайман. Жамоани қўзғатаман, умум манфаатини
қаттиқ ҳимоя қиламан.

Дониёр Даминович миқ этиб оғиз очолмай, қўлига қалин муқовали
дафтарини ушлаганича, ташқарига йўналди. Бироздан сўнг Ботир
ҳам унинг орқасидан чиқди.

Йўлакда раҳбарлар қадамига пешвоз турган йигитлар тезда
ўзларини четга тортишди. Вазир муовини зинапоядан чопқиллаб




тушди. Бироқ, машинага чиқишга унчалик шошилмай, Ботирни кутди.
Сўнг у билан хайрлашиш учун қучоқ очаркан, аста қулоғига,
пичирлади.

— Хўп, укат Ёпиғлиқ қозон ёпиғлигича қолсин, бу ёғи бир фикрга
келармиз.

У шундай деб, яп-янги "Эсперо" машинасининг орқа ўриндиғига
ўзини урди.

B

Янги йил арафасида қалин қор ёғди. Дарахтларнинг мўрт
шохлари қарс-қарс синди. Беҳи, олма каби дарахт новдалари
"елка"даги оғир юк залворидан қадди замин қадар эгилди. Табиат
бир зумда оппоқ либосга бурканди.

Ботир Аҳмедович буйруғига кўра, қўшма корхонада тушликдан
сўнг иш тўхтатилди. Анчадан буён мўмай пул кўрмаган ишчилар
қўлларига мукофот теккач, тезда янги йил совғалари харид қилиш
учун бозорга чопишди.

Раҳбар ёрдамчиси Акмални чақирди. Қадди-басти курашчиларни
эслатувчи, бўйни йўғон йигит қўлига қора чарм муқовали дафтар
кўтариб кирди.

—– Қоровуллар ишончлими — қоғоздан бош кўтармай сўради
бошлиқ.

— Худди шундай, — ҳарбийларга хос шиддат билан жавоб қайтарди
Акмал.

– Жуда соз. Унда, сенга ҳам жавоб,

Бироқ, ёрдамчи жойидан қилт этмади. Бироздан сўнг Ботир
Аҳмедович маълумотномадан кўз узиб, ҳамон қоққан қозиқдай
турган йигитга савол назари билан боҳди.

— Айтдим-ку кетавер, деб...

Акмал тараддудланди. Сўнг юрак ютиб дилига туккан гапини
айтишга ўзида журъат топди.

— Ботир ака, Баҳор опамни байрам билан табриклаб қўйинг.

Шу бир оғиз лутф, арзимас туюлган эътибор раҳбарнинг
кайфиятини кўтариб юборди. У индамай туриб бориб, Акмалнинг
кенг елкасидан Қучоқлади.

— Раҳмат, ука Сен ҳам ота-онангни янги йил билан менинг
номимдан қутлаб, уларга сиҳат-саломатлик тила1

Акмал шу мулозаматдан кейин ҳам кетишга шошилмади. Ботир
орқасига ўгирилиб, унга ҳайрон тикилди.

— Яна нима дейсан




— Ҳозир Саломат ая қўнғироқ қилувди.

—– Нима гап экан

— Тинчлик, овқат қилиб қараб ўтирибмиз. Тезроқ келсин, деб
тайинладилар.

— Яхши, ҳозир бораман"

Акмал хайрлашиб чиқиб кетгач, Ботир дераза ёнидаги креслога
чўкди. Соатига қаради. Вақт ўн беш дақиқа кам ўн тўрт. Унинг
тушликка боришга оёғи тортмаётганди. Бунинг иккита сабаби бор.
Биринчидан, онаси "Янги йилни биз билан бирга кутасан", деб
тинчлик бермайди. Иккинчидан, Олиянинг сўзсиз мискин
қарашлари, ўғлининг ётсираб туришларини кўриб юраги эзилади.
Аммо, оила дастурхонидан давра тўрисини эгаллаб, хонадонга файз
киритишининг асло иложи йўқ. Унда байрам ўз аҳамиятини
йўқотади. Ахир, Баҳор бир ҳафтадан буён бу кунни орзиқиб кутаяпти,

Ҳойнаҳой, янги либос тиктирган, уйни ёғ тушса ялагудай артибтозалаган. Аслида-ку, тозалик бу аёлга теккан касаллик. Ҳафтада
бир марта барча хоналарни эринмай артиб чиқади. Ҳар кеч ётишдан
аввал мебеллар, ошхона жиҳозлари, ванна унинг назаридан
ўтказилади, игнанинг учидай ғуборни қўймайди. Гоҳида Ботир
ҳазиллашиб, "Бу одам яшайдиган уйми ёки касалхонанинг
жонлантириш бўлимими" – деб қўяди. Шунда у ҳам чеҳраси очилиб:
"Тўғри: Жонлантириш гўшалиги айни ҳақиқат, фақат шифохонанинг
эмас, бизнинг ихчамгина кулбамизнинг" — дейди.

Умуман, Ботир Баҳорни ҳанузгача тушуниб етмади. Энди бутун
табиатини беш панжамдай билиб олдим, деганида, мутлақ
кутилмаган фазилати ёки феъл-атворига дуч келиб, ҳатто эсанкираб
қолади. Унинг назарида бу ажойиб аёл бутун вужудингни ўзига
тортадиган катта китоб, фақат фарқ шуки, бу китоб саҳифаси ҳеч
қачон тугамайди. Аниқроғи, ҳар бир кун ўзгача бир саҳифа. Ана
шундай битиклар битилган варақни ўқиган сари бош кўтаролмайсан,
кун оша қизиқишинг кучайгандан кучайиб бораверади. Арзимаган
эътибор ёки бир даста ғул билан кайфияти тоғдай ўсади, айни
чоқда лабдан учган ихтиёрсиз бир сўз дилига наштар каби санчилиб,
анчагача ўзига келолмайди. Яҳшики, Ботир унинг "ўнгу терс"
хислатларини мукамал ўрганиб олган. Шу боис ораларидан мушук
ўтадиган дамлар жуда оз. Оз-у, барибир ўтади. Бундай пайтларда
йигитнинг тавба-тазарруси, кечирим сўраши, эркалашлари
Баҳорнинг оғриган кўнглига малҳам бўлолмай қолади. У "ўзи оғриб,
ўзи тузалади". Унга қадар ошиқ қалбига ўт кетади, ўз ёғига-ўзи
қовурилади, фироқ азобида эс-ҳушини йўқотарлик даражага етади.




Аммо, эрка аёлнинг нози ҳам ярашади. Ҳижрон азоби вужудини
қақшатиб, саратон тиғидаги тошдай қиздиргани бир сари, шунинг
баробарида ярашганларидан сўнг икки ташна қалбнинг "жиз" этиб
бир-бирига қўшилиши ҳар қандай таърифу тавсифдан ташқари.
Висол оғушидаги сархуш изҳори ишқлар китобларда битилмаган,
ашъорлар қатига сингдирилмаган. Агар ўша тобдаги сўзлардан шеър
битилса, мисралардан фикр эмас, олов сачраган бўларди.

— Сизсиз ўтган дамларни умрим сарҳисобидан ўчирганман, —
дейди Баҳор кўзларига ёш олиб.

— Дунёдаги барча қийноқларга мингдан, минг розиман, фақат
сизнинг фироқингизгамас, — дейди Ботир севгилисининг майин
сочларига бош суқиб.

— Севги шунақа оғриқли, изтиробли кечадими, — қирмизи
дудоқлар сокин пичирлайди.

—– Ишқдайин қувонч, бахт бормикан бу оламда Билсангиз, унинг
озорида ҳам тенгсиз ором мужассам. Муҳаббат худди ўткир тиғли
ханжарга ўхшайди. Фарқи шуки, юрагингга санчилганида
жароҳатлайди-ю, ўз жароҳатига ўзи малҳам ясайди. Бу ханжардан
заҳар эмас, бол томади.

– Ботир ака, мунча яхшисиз. Менга сизни туҳфа этган Яратганга
шукр.

– Сиз эса, қалбимнинг доимий баҳорисиз. Сизни учратганимдан
буён бошқа фаслларни илғамай қўйганман. Мен учун йилнинг тўрт
фасли баҳор. Менинг Баҳорим ҳамиша ёнимда, ёдимда, ҳамиша
барримда. Сиз чиндан-да бағримдаги Баҳоримсиз.

– Қанийди туннинг умри узоққа чўзилса. Қанийди ҳализамон
оппоқ тонг отиб, сизни қучоғимдан тортиб кетмаса.

—Ё тавба, мен ҳам худди шу тилакни тилайман. Сиз ширин
уйқуга чўмган пайтларингизда сокин чеҳрангизга тикилиб, руҳан
осойиш топаман. Биласизми, ҳатто ухлаётганингизда ҳам айдай
юзингиздан ҳаё кўтарилмайди. Гўё фаришталар бошингизда саловат
айтиб туришгандай.

– Жоним, наҳотки бедорлигингиздан бехабар хотиржам уйқуга
кетган бўлсам. Мени хижолатга қўйманг.

– Хижолатга ўрин йўқ. Бағримдан бешик ясаб, нигоҳим билан
эркаласам-у, шунда ҳам ором олмасангиз, бундай ошиқ ҳолига вой
эмасми3

Баҳор шундай пайтларда севгилиси пинжига яна ҳам яқинроқ
суқилади.

— Тилингиз бунчалар бийрон..




— Қизиқсиз-да. Рунча завқ бермаса, булбул берилиб сайрармиди;
Энди, айтинт, айб гулдами ёки булбулда

Баҳор енгилгина тин олиб, Ботирнинг дудоғидан секингина ўпиб
қўяди. Кейин оқ билагини бўйнига ташлаб, "Бўлди, энди ухланг,
эртага ишга кеч қоласиз" — дея дам олишга чорлайди.

Эҳ-ҳе, бундай сирли кечалар неча бор уларнинг висол қўшиғига
гувоҳ бўлмади, дейсиз...

Тўсатдан телефон жиринглаб, Ботирнинг тотли хаёллари бўлинди.
У стол устидаги телефондан қай бири чақираётганини билолмай,
бир зум кутди. Кейинги қўнғироқдан сездики, шаҳар телефони экан.
Гўшакни қулоғига яқинлаштириши билан юракни орзиқтирувчи овоз
эшитилди.

– Жоним

— Ассалому алайкум, қулоғим сизда, хоним.

— Менга қулоғингиз эмас, ўзингиз кераксиз. Байрам дастурхони
соҳибигға мунтазир.

Батир ўйланиб қолди. Айни шу дамда уйдагилар ҳам
йўқлашганди. Сезгир қиз бу андишани тушундими, дарров
елкасидаги тошни туширди.

– Ҳазиллашдим. Ҳозир салонга бораман, у ердан онамнинг
дугонасини табриклагани кираман. Қисқаси кеч соат бешларда уйга
қайтаман. Унга қадар сиз ҳам бўшаб қоларсиз. Ҳа, айтмоқчи,
ойингизни, Олияхонни, Қодирбекни янги йил билан табриклаб
қўйишни унутманг. Хўп, оқшомгача хайр 1

Ботир қўшма корхона цехларини яна бир бор кўздан кечириб,
навбатчиликка қолаётган ўринбосари Аҳрор Суюновичдан
ҳушёрликни оширишни тайинлади.

Ташқари анча совуқ эди. Ёғаётган қор пасайибди, аммо укпар
каби ҳавода учиб юрган қор парчалари кўз ва киприкка қўниб,
дарров эриб кетади.

Фаррух машина суянчиғини йиқитиб, магнитофондан Охунжон
Мадалиевнинг ашулаларини эшитиб ётганди. Бошлиқни кўриб,
дарров суянчиқни тиклади.

Ботир орқа эшикни очди. Унинг кайфияти яхши эди. Салонга
кириб-кирмай, ҳайдовчисига ҳазиллашди:

— Аканг нима деяпти

Фаррух атрофга аланглади.

—– Қайси акам — Кейин гапнинг мағзини чақиб, ҳозиргина
ўчирган магнитофон тугмачасини босди. Бояги қўшиқ янгради.

— Бирин эркалайман дудоғим билан,




Бировин эркалаб нигоҳим билан.

Яшарман савобу гуноҳим билан,

Кўнглимда бир ёру қўйнимда бир ёр...

Қўшиқ тинди. Фаррух ҳижолат тортиб раҳбарига ийманиб қаради.

— Ашула деб айтишаверар экан-да.

Ботир Аҳмедович ҳайдовчи елкасига қўл ташлади.

—– Қайси уйга, деб сўрашга ботинолмаяпсан чоғи

Бояги мулзамлик бу луқма олдида ҳолва экан. Фаррух базўр
жилмайган эди, бурни устида майда ажинлари пайдо бўлди.

— Хижолат тортма, биродар, буни тақдир, дейдилар. Қани "чу"
демайсанми3

— Қаёққа бурай, хўжайин;

– Бошинг оққан тарафга.

— Баҳор опамникигами

— Адашдинг, Баҳорникига бош эмас, кўнгил оқади. Ҳозир уйга
бур.

Саломат ая ўғлини кўриб, севиниб кетди. Иссиқ уйда китоб
титкилаётган Қодирни чақирди.

— Ўғлим, югур, даданг билан кўриш.

Ичкари хонадан ўзига оро берган, ясан-тусан қилган Олия ҳам
чиқиб келди. У эрининг қўлидан телпагини оларкан, "Янги йилингиз
билан" деб қиё боқди. Бироқ, Ботир ўз хотинини шу тобда Баҳорга
ўхшатолмади. Шу боис кўзига жуда тўпори кўринди. Фақат ичичигача ботган кўзлари, эрта ажин инган юзларига қараб, дилида
ачиниш ҳисси уйғонди.

— Бугун жуда очилиб кетибсизмит — деди у Олиянинг озғин
панжаларидан ушлаб. Эркалашни унутган аёл эркалатишни ҳам
ёдидан чиқаради.

— Унақа деманг, — деди у худди ўғирлик устида қўлга тушгандай
ҳадиксираб. — Бувимнинг ёнида...

Ботир индамай дастурхон безатилган хонага кириб, хонтахта
тўридан жой олди. Қодирбек ҳам унинг қартисига ўтирди. Олия
овқат сузгани қўзғалган пайти онаизор яна эрталабки пўписасини
ботлади.

— Бугун бир қадам ташқарига чиқмайсан. Бас, беш-олти йилдан
буён тишимни-тишимга босиб келяпман. Ахир, менинг ҳам неча
кунлигим бор, хотининг бу аҳволда. Сезяпсанми, бора-бора ўз
оилангга бегоналашиб кетдинг. Ҳатто бор-йўқлигинг билинмай
қоляпти. Мендан кейин уйнинг чироғини ўчирмасанг гўрга эди...

Шу амру маъруфдан сўнг Саломат ая йиғлашга тушди. Аммо, бу




йиғи юрак изтироби эмас, навбатдаги "профилактика" эканлиги
билиниб турарди.

Ботир онасининг муштдай гавдасини ўзига тортиб, эркалатди.

— Хўп дедим-ку, ойи. Шундай қутлуғ кунда ҳам кўз ёши
тўкасизми:

Саломат ая дарров тўхтади. Ўғлига астойдил тикилди.

— Мунча бағринг тош-а, болам; Ҳанийди ҳаммага бирдай
бўлсанг Аммо, айримларга шундай ийиб кетасан-ки.

– Ойи, ҳозир бу мавзу мавриди эмас, илтимос, яхши гаплардан
гапиринг.

Олиянинг синглиси Нозима патнисда тўртта коса кўтариб кирди.
Хонани қайнатма шўрва ҳиди тутди.

Барчалари жамулжам бўлиб таом тановул қилди. Ўзаро гурунг
қизиди. Олия камгап эди. У ҳамманинг оғзига қараб, сўлғин
жилмайиб қўяр, гоҳ-гоҳ эрига ўғринча нигоҳ ташлаб, шу йўл билан
меҳрини сездирмоққа уринарди.

Аммо, меҳр қанақалигини бошқа маскандан топган одамга бундай
хатти-ҳаракатлар эриш туюлар, шу боис ҳеч нарса билмагандай
ўзини хотиржам тутарди у.

Ботир ҳовли саҳнига чиқди. Яхшики, йўлак бўйлаб сепилган
майсазор ёпиқ айвон остида экан. Уч қадам нарида қор тахланяпти,
рангли шифер тагидаги хиёбон эса, унга баҳорни эслатяпти. Баҳорни
эслашнинг ўзи нақадар ҳузурбахш. Унинг назарида кўклам
Баҳоридан андоза олгандай. Ҳар иккиси ҳам гўзал ва дилни
яшнатувчи.

Ботирниннг назарида орадан йиллар ўтгандай эди. Шу тобда
севгилисининг хумор кўзларини жуда-жуда соғинганини ҳис қилди.
Аслида, бу туйғу юрагининг мезбонига, йўқ, султонига айлангандай.
Севгининг сийратини меҳр ва соғинчдан чизишганми 1

Айвоннинг икки табақали эшиги секин очилди. Ботир ортига
ўтирилди. Онаси, деб ўйлаганди, адашибди, Олия экан. У ёғоч
қуббага суяниб, жилмайиб қараб турарди. Анчадан буён чеҳрасига
бунақа табассум қўнмаганди. Устидаги кўйлаги қимматбаҳо эди,
аммо, шошилиб кийиб олганлигидан нозик қоматига катталиги
билиниб қолибди.

— Бугун байрам таомини ўзим пиширмоқчиман, сиз нима дейсиз

Ботирнинг қулоғига Баҳорнинг овози эшитилгандай туюлди.
Эрталаб у ҳам худди шу маънода гапирганди. Фақат фарқ шуки, у
эркаланиб, ноз ила оғиз очган, ҳар бир сўзига меҳрдан безак
кийдирганди.




Олиянинг товушида маҳзунлик ва ялинчоқлик оҳанги кўпроқ
эди. Ботир худди шу муомаладан қўрқади. Негаки, ўзидан паст
келган одамга ҳеч қачон терслик қилолмайди.

Олия сездирмай, ичкарига кириб кетди. Йўқ, сездирди, аввал
совқотганлигини билдирди, кейин томоқ қирди, сўнг индамай ўзини
иссиқ уйга олди.

Яхшиям шундай бўлгани, чунки у эшикни ёпиши билан Ботирнинг
қўл телефони овоз берди.

— Жоним Мен уйдаман. Тезроқ кела қолинг.

— Ҳозир етиб бораман.

Ботир кўчага чиқди-ю, Фарруҳга жавоб бериб юборгани ёдига
тушди. Аксига олиб йўл сирпанчиқлиги учун қатнов кам. У тор
кўчадан тез-тез юриб, шоҳкўчага ўтди. Бахтига битта "Нексия"
чайқалиб келиб, уч-тўрт қадам нарида тўхтади.

— Ўтиринг ака, обориб қўяман.

Сариқ мўйлови ўзига ярашган йигит Ботирга илтифот кўрсатиб,
олд тарафдаги эшикни очди. У раҳмат айтиб, ўриндиққа жойлашди.

— Эски шаҳаргами, ака

– Шундай)

Йигит сўзамолгина экан.

— Эски шаҳарга боришимни қаердан биласиз — деб сўрамадингиз
ҳам.

— Ким билади, назаримда, ҳамма уйига чопаётгандай.

— Сизни ўша томонда кўп кўрганман. Оппоқ "Нексия"да юрасиз.

— Жуда синчков экансиз.

— Раҳмат, ҳайдовчи синчков бўлмаса, йўлини топа олармиди:
Ҳозир индамай туринг, мен сиз борадиган домнинг ёнида
тўхтайман.

Бу гап Ботирнинг ғашини келтирди. "Сиз борадиган дом" эмиш.

Чиндан ҳам сариқ мўйлов мўлжални тўғри олди. Бироқ Ботир
унга сир бой бергиси келмади.

— Сал адашдингиз, яна озроқ юринг.

Ҳайдовчи мулзам тортиб, машинани жадаллатди.

— Энди тўхтанг, — деди Ботир чўнтагини кавлаб пул узатаркан,
"Адашганингизга хижолат чекманг, бўп туради", деб кесатиб ҳам

Нақшинкор эшик қия очиқ эди. Ботир йўлакка туфлисини ечди,
палветосини шкафга илиб, секин меҳмонхонага мўралади. Биллур
қандил остидаги ёнғоқдан тайёрланган стол гўё сингудай нознеъматларга тўла безатилганди. Дастурхонга курраи заминда




етиштириладиган барча мевалар тортилган. Цитрус мевалари
алоҳида саватчага дид билан терилган. Анвойи шарбатлар, маъданли
сувлар, турли ичимликлар бурчақдаги ойнали столдан жой олибди.
Шундай кенг столга бор-йўғи иккита стул қўйилган. Сал нарида
Эрон шкафи устида қандолатчилик маҳсулотлари жажжи
ликопчаларга солинган.

Ботир хонадон соҳибасининг ўткир дидига яна бир карра тан
бериб, ошхона томонга чиқди. Лекин, Баҳор бу ерда ҳам йўқ эди.
Энг муҳими, шарпаси сезилмасди. Наҳотки, уни кутгани пастға
тушган" Йўғ-е, ташқарида турса кўриниш берарди-ку. Энди у узун
йўлақдан юриб, чап томондаги ётоқхона эшигини очди. Очди-ю,
ҳайратдан кўзлари ёнди, юраги гурс-гурс ура бошлади.

Дум-думалоқ ойна ёнида Баҳор янги йил либосида худди қор
қизлардай, яна ҳам аниқроғи, малика Дианадай виқор билан уни
кутиб олди. Оқ ҳарир ипак матодан тикилган кўйлагининг этаги
тиламга ёйилган. Бўлимли, гавҳардай билаклари очиқ, аммо
панжаларига италеянлар қўлқопини кийибди. Қулоғидаги бриллиант
чироқ нурида минг хил тусда товланади. Юзидаги чирой, нафосат
олдида ўша зумрад, ёқут тошлар ҳам хира тортгандай.

Ботир кундузи бир даста гул олиб, ваннахонага беркитиб
қўйганди. Яхшиям, эсининг борида отини қамчилаган экан. Акс
ҳолда шундай ҳурилиқони гулсиз тасаввур этиш мумкинми"

Ботир гулдастани севгилисига узатаркан, унга бахт-саодат тилади.
Эвазига худди шу тилакка эш битта бўса инъом этилди.

— Мен сизни узоқ кутдим, — деди Баҳор унинг қучоғидан
бўшагиси келмай.

Биргалашиб меҳмонхонага киришганида аёлнинг кайфияти яна
ҳам кўтарилиб кетди.

— Қандай, байрам дастурхонимиз сизга ёқадими

Ботир укинг яноғидан ўпди.

—– Ҳали бу бизга тегишлими

Баҳор ҳайратланиб қаради.

— И-е, ўз уйимиздаги неъмат ўзимизга аталади-да.

— Э, хайрият. Мен адашиб шоҳлар саройига кирибман, деб
ўйлаётгандим.

Энди Баҳор уни таажжублантирди.

— Сиз жуда тўғри ўйлагансиз. Чиндан ҳам Таиланд ва
Малайзияда ҳукмдорларга шундай зиёфат тақдим этилган. Ҳозир
ҳам бу стол атрофидан севги салтанатининг шоҳи ва маликаси
жой олади.




Ботир завқланиб Баҳорнинг елкасидан қучди.

— Биласизми, бир мен эмас, сизнинг ҳам тилингиз лутфга чечан.

– Гап тилдамас. Агар инсон ўзини бахтли сезмаса тилига алиф
келмайди. Тилки тушовлайдиган нарса оғир қисмат, жиловини
ечадиган қудрат, бу чинакам омад, бахт.

— Ҳақ гап. Аммо мен ўзимни бахтиёр сезганим ҳолида тилим
лол-ку. Бунисига нима дейсиз 7

— Диллар боғланган пайтда тилга не ҳожат, азизим. Қани,
турунгни кейин давом эттирасиз. Тезда ювиниб чиқа қолинг.

Ботир унинг феъл-атворини билса-да, атайлаб, қаршилик
кўрсатди.

— Янги йил кечаси ҳам ваннага ҳайдайсизми. Авввал вужудни
иситиб олай.

— Танангизни ичимлик билан қиздиришга ҳожат бормикан.
Наҳотки менинг ҳароратимни сезмаяпсиз

— Ў, бутун сизга гап топиш қийин. Хўп, мен кетдим. Мени
кутгил ва мен қайтарман...

Ботир ваннахонадан чиққанида, токи ички кийимларидан тортиб
пайпоғигача, янги кўйлақдан тортиб, фаранг костюмигача муҳайё
қилиб қўйилганди.

— Бу Янги йил совғаси...

Ботир хижолат тортганидан пешонасида реза-реза тер пайдо
бўлди.

— Ахир мен...

— Тўғри, сиз чиндан ҳам мен учун топилмас, ноёб совғасиз.
Қани, тезда кийиниб чиқинг.

Ботир ўн—ўн беш дақиқаларда янги сарполарни кийиб,
меҳмонхонада ҳозир бўлди.

— Янги сарполар муборак, илоҳим, янги йил фақат яхшилик
келтирсин  — дея чин дилдан тилак билдирди Баҳор.

Ботир аёлини дастурхонга таклиф этди. Шампан виносидан
қуйиб, унга узатди. Ўзи ўрнидан туриб, қадаҳ сўзи айтишга чоғланди.
Бироқ, кутилмаганда кўнгли бузилиб, томоғига муштдай нарса
тугилди, кипригида ёш ҳалқаланди.

Бу кайфият Баҳорга таъсир қилди. У столни айланиб ўтиб,
рўмолчаси билан севгилисининг кўз ёшини артди.

– Мана шу томчилар ўтаётган йилимизнинг энг сўнгги
кўнгилсизлиги бўлсин, янги йилда фақат... Фақат бирга бўлайлик.

– Менинг ҳам бирдан-бир орзуим шу, Баҳор... Мен сизни жуда
севаман, сиз менинг ҳаётимсиз. Сизсиз жоним ҳалак. Айтганингиз




каби кутаётган йилимизда фироқ дарди ариб, висол шарбатидан
тотаверайлик.

Иккаласи ҳам бир қултумдан ичиб, фужерларни стол устига
қўйдилар. Ботир энди дастурхонга қўл узатган эди, Баҳор "ҳайҳай"лаб уни тўхтатди.

— Аввал уйни бир айланиб чиқинг. Ўзгаришларни кўринг, маъқул
тушса, мени мақтанг.

Ботир айвондаги стол-стуллар янгиланганлигини пайқамаган эди.
Арк оралиғидаги парда ҳам алмаштирилибди. Эрон мебелларидан
фақат сервант қолибди, олти оёқли диван ўрнига немисларнинг
юмшоқ креслоси қўйилибди.

Энг катта янгилик ётоқхонада кўзга ташланди. Икки кишилик
диваннинг бош тарафига Сингапурдан келтирилган шокила-шокила
гуллар илинибди. Қизиғи шундаки, ёруғлик нурига қараб,
новдалардаги гуллар очилиб, ёпиларди.

– Мана шу ҳаракатларимнинг барчаси сиз учун, — деди Баҳор
Ботирнинг орқасидан қучоқлаб.

— Аллоҳ сиздай меҳрибон аёлга рўбарў қилганлиги учун минг
бора шукр қиламан. — Йигитнинг овози қалтираб чиқди. Умуман,
бу оқшом унинг қалбида хилма-хил туйғулар туғён урар, назарида
Баҳор билан ҳам, Олия билан ҳам хайрлашаётгандай туюлаверарди.

Бу ҳиссиёт байрам дастурхонига ўтирганларида ҳам юрагини
тарк этмади. Аксинча, неча йиллар орасида шу файзли хонадонда –
бахтидан масрур ҳолатида илк бора Олия учун дили ачишди. Ва
айни пайтда унинг ёнига боролмаслигини ҳам яхши тушунарди.

Баҳор эса, аксинча, жуда хурсанд кўринарди, бир гапириб, ўн
кулар, иложи борича, Ботирнинг кўнглини овлашга интиларди.
Олдидан ўтаётганида ҳам уни-буни баҳона қилиб гоҳ сочини
тузғитар, гоҳ елкасидан қучар, гоҳ юзларини силаб қўярди. У гулли
ликопчадаги тузланган қўзиқоринни санчқига санчиб, Ботирнинг
оғзига тутди. Йигит қўзиқоринни тишлади-ю, чайнашга улгуролмади.
Телефони халақит берди.

Баҳор илдамлик билан телефонни қўлига ушлади.

— Керак эмас, бугун оилавий байрам...

— Тўғри, унда ўчириб қўйинг.

Жувон телефонни ўзига узатди.

— Яхшиси, ўзингиз1

Ботир секингина ойначага нигоҳ ташлади. Сўнг аёлига ўгирилди.

— Онам экан...

Баҳорнинг чеҳрасига ташвиш қўнди.




—– Ишқилиб, хотинингиз тинчмикан

— Билмадим, сал тоби қочиб турганди...

Opara жимлик чўкқди. Ҳозиргина солинган овқат совиди. Баҳор
ётоққа кириб, уст-бошини ўзгартириб чиқди. Энди унда бояги
жўшқин кайфиятдан асар ҳам қолмаганди. Ботирнинг сукут
сақлаётгани баттар ғашини келтирди. Аммо, унга ҳам осон
эмаслигини билгани боис, тилини тийди. Барибир, кўнгли тинчимади.

— Ботир ака, ўзингиз қўнғироқ қила қолинг.

У шундай таклифни ўртага ташлади -ю, ичида барибир гапимга
унамайди, деган таскин ётарди. Кутилмаганда йигит телефон
рақамларини тера бошлади-ю, бирдан ранг-қути ўчиб кетди. Тезгина
бошқа хонага ўтди.

— Буви, сизмиё Нима бўлди, оғирми, ҳозир борамант

Ботир изоҳ бермаса-да, ҳамма гап тушунарли эди.

– Мени кечиринг, байрамингизни буздим, — деди у чиқиб
кетаётиб. Баҳор бу сўзлар дилдан эмас, шунчаки муроса тарзида
айтилаётганини англаганида ичида нимадир чирс этиб узилди.

Ботир зиналардан пастликка қараб югирди. Баҳор анчагача унинг
ортидан қараб ўйга толди. Сўнг беихтиёр эшикни қаттиқ ёпди-ю,
ўзини юмшоқ ўриндиққа отди.

У келиб-келиб, Янги йил оқшоми уйда ёлғиз бир ўзи қолишини
етти ухлаб тушида ҳам кўрмаганди. У бу тунни орзиқиб кутганди.
Бу кеча ҳаётидаги энг лазиз, энг бахтиёр дамлар қаторидан жой
олиши керак эди. Афсуски, орзулари қўлдан тушган чиннидай чилчил синди. Ўйлаган ўйлари саробга айланди. Илк бора суянган
тоғи омонатлигини, ишонган боғи ўзгага мансублигини дилдан туйиб,
юм-юм йиғлади, ўксиб-ўксиб кўз ёши тўкди. Оппоқ пар ёстиқ жиққа
нам бўлди.

Унинг кўнглига ботгани Ботирнинг каловланиб, тилига тош
солгани эди. Наҳотки, не-не ниятлардан тахт ясаб, осмону фалақда
парвоз қилаётган аёл ҳолатини тушунмасди  Наҳотки беш дақиқа
тўхтаб, бор гапни айтиб, икки калима сўз билан кўнглига таскин
бериб кетиш шунчалар қийин; Ахир, ўша Кумушой ўлиб
қолмагандир-ку. Барди-ю, омонатини топширганида ҳам, минг
югургани билан жонини сақлаб қололмасди-ку. Ёки санамини шу
қадар севадими; Унда, неча йиллардан буён Баҳорни лақиллатиб
юрганмиди Бу эркак зотини англаш шунчалар мушкулмит Аёлнинг
ҳийласи қирқ туяга юк бўлади, дейдилар -у, бироқ, шу қирқ туя
ҳийла эркак кишининг битта хушомади, алдови, риёкорлигига бас
келолмайди. Чунки аёлнинг ҳийласида эркакка муҳаббат, уни




бағридан бўшатмаслик истаги ётади. Эркак найрангида бошқа
қалбни ўғирлашга иштиёқ мужассам. Буни Баҳор илгари билмаганди,
ҳозир билди. Билгани боис, ўз-ўзига ачиниш туйғуси кучлироқ
алангаланди.

9

Орадан беш ой ўтди.

Баҳор оёқлаётган кезлари эди. Кутилмаганда Тошкентдан Анвар
Чориевич қўнғироқ қилди. У аллақачон докторлик ишини ёқлаб,
Фанлар академиясига қарашли илмий текшириш институтида раҳбар
лавозимига кўтарилганди.

— Илмий маърузам учун водийдаги институтлар билан
боғланишим керак. Телефонда иш битмаяпти. Шунинг учун эртага
тайёрага ўтираман, баҳонада сени ҳам кўриб келаман, — деди у иложи
борича қисқа гациришга уриниб.

Анвар Чориевич белгиланган вақтда Андижон тайёрагоҳига
қўнган самолёт ичидан кулимсираб тушиб келди. У анча тўлишган,
юзларидаги майда тиришлар ёзилиб, бодом қовоқлари таранг
кўринарди.

— Ёшартириш эликсирини ичяпсанми { — ҳазиллашди Ботир y
билан қучоқлашиб кўришаркан.

—– Ичмаяпман, бағримда олиб ётибман, — Анвар Чориевич ўзи
гапириб ўзи тайёрагоҳни бошига кўтариб кулди. У уч йил аввал
қишлоғидан ёшгина жувонга уйланган, ҳаётда омади юришаётган,
ишқ туфайли чеккан заҳматлари ажрини олаётган эди.

— Тўлғоной яхшими — сўради Ботир Анварнинг спортчилар
сумкасини Фарруҳга узатаркан. Шубҳасиз, савол меҳмонга мойдай

— Яхши ҳам гапми, зўр) Худо хоҳласа, яқинда яна кўпайишиб
қоламиз

Ботир унинг тирсагидан тутиб, "Эсперо"га таклиф қиларкан,
ҳазилга мойиллик сезди.

— Бу докторлик ишини шундан ёздингми, биродар

— Тўғри топдинг. Ёш хотиннинг уддасидан ўтиш докторлик
ҳимоясидан ҳам қийин кўчаркан. Ҳа, майли, ўзингдан гапир. Баҳор
миҳдаймиё

Бу сўроққа Ботир дадил жавоб айтолмади.

—– Борганда, биласан1

Аввар дўстининг ич-ичига ботган тим қора кўзига тикилди.

– Аслида, мени меҳмонхонага жойлашганинг қулайроқ эди.



— Қизиқсан-да оғайни. Андижонда иккита уйим бўлатуриб, сени
етим боладай мусофирхонага тиқиштираманми — деди Ботир
машинага ўтиришганида. – Ҳа, айтмоқчи, Баҳор ўзи сени
йўқлаётганди. Келаётганингни эшитиб, кайфияти анча кўтарилиб
кетди.

Чиндан ҳам хонадон бекаси Анварни туғишган оғасидай кутиб
олди. Меҳмонхонага ёзилган дастурхон Янги йил оқшомидагидан
қолишмасди.

—Э қойил — ҳаяжонини босолмай ҳайқирди Анвар. — Бунақа
столни Швецияда ҳам учратмагандим. —У шундай деб орқасидан
кириб келаётган Баҳорга ўгирилиб, — Кел, азизим, мана шу
қўлларингдан бир ўпай, — деди.

Жунвон ялт этиб Ботирга қаради. У кулимсираб турарди.

— Бу, қўл эмас, нақ мўъжизанинг ўзи. Аллоҳ берганга қўш қўллаб
узатаверар экан. Ҳам ҳурилиқосан, ҳам покиза, ҳам пазанда, энг
муҳими, бадавлатсан. Дарвоқе, сенлаганимдан хафамасмисан

Бека бошини қуйи эгиб деди:

— Асло, ахир, синглингизман-ку.

Анвар бу фикрни дарров маъқуллади.

– Оддий сингил эмас, жонажон жигарбандимсан. Қани, олдикми

Гапга Ботир аралашди:

– Олишдан аввал ўтириш керақдир

Анвар ҳазилни давом эттирди.

– Ҳой бола, ўтиргунимизча қанча вақт кетишини кошки билсанг.
Қани, манави "Оқ айиқ ни кўрайлик-чи.

Шундай, дея Анвар тўрга ўтириб, қўлларини дуога очди.

—– Илоҳим, икковинг қўша қаринглар. Омин.

Баҳор чой дамлаб келтирди. Тезда бир ҳўпламдан ичдилар.

Шундан сўнг Анвар дўстининг қўлидаги шишани олди.

– Жониворни жуда эзғилавординг-ку. Бунга ҳам жазманга ўхшаб
муомала қилиш керак. Эй, сен бу фикр мағзини чақиб бўпсан.

Қадаҳлар уч-тўрт айлангач, суҳбат жиддий тус олди. Ботир янги
йил кечаси юз берган воқеани шошилмай сўзлаб берди.

Бу пайтда Баҳор дўстларни ёлғиз қолдириб, ошхона деразасидан
ташқаридаги қийғос гуллаган гилос шохларига тикилиб, ўй сурарди.

— Аҳволинг анча мушкум — чўзиб гапирди Анвар. — Очиғи,
сенинг ҳолатингни ҳавас қилолмайман. Биламан, бу нозанин
юрагингдан урган. Аммо, ҳаётда ишқдан ташқари виждон, масъулият
деган туйғулар ҳам бор-да) Агар Олия соппа-соғ юрганида бир
нави эди. Борди-ю, ҳаммасига тупуриб, Баҳор билан яшасанг ҳам,




тўкис ҳаёт кечиролмайсан. Сен унақа одамлардан эмассан. Афсус,
худди бир қўлини қутқариш учун иккинчи қўлидан воз кечиш керак
бўлган ночор одамга ўхшайсан. Бироқ, гап шундаки, қайсинисидан
ажралсанг, талофат камроқ бўлади" Уф, бошим оғриб кетди. Яхшиси,
мияга дам берайлик, қани, қуй.

Ички изтироб оташида ёнаётган Ботир адашиб чой узатди. Анвар
дўстининг юзига таажжубланиб қаттиқ тикилди.

— Устимдан куляпсанми, чойингни араванинг гупчагига қуй

Ботир ҳам бўш келмади.

– Шиша ёнингда-ку1

Анвар индамай қадаҳни тўлатди. Суҳбатдошига қарамай, лиқ
этиб ютиб юборди. Анчагача газакка қўл узатмай, ичимлик таъмини
томоғида сақлаб, ҳузурланди. Сўнг "уфф" деб нафас чиқарди-ю,
ликопдаги тўғралган бананга санчқи урди.

– Мен сени оғгоҳлантиргандим. Эркак киши севгини елкасига
опичлаб олмаслиги керак. Инсоннинг инсонга муҳаббатида маъно
йўқ, ҳикмат йўқ. Ишқ худди пуч ёнғоққа ўхшайди, сирти қаттиқ,
чиройли, мағзи бўш. Уқдингми 1

Анварнинг кайфи ортиб бораётганди. Суҳбат мавзуси унинг эски
яраларини тирнагани буришган юз ифодасидан аниқ-разшан
билинаётганди.

— Севсанг, менчалик севарсан. Охири қандай тугади Шу кўнгил
кўзимга чўп санчди, шу кўнгил ғуруримни топтади, шу кўнгил айни
йигитлик давримни ботқоққа ботирди, бошимни эгди. Мана шу
"эртак"дан хабаринг бормиди, бориди. Еилиб туриб, ари уясига
бош суқдинг, қайнаётган қозонга ўзингни ташладинг...

Ботир ҳозир эътироз билдирадиган фурсат эмаслигини сезди.
Аммо, дил тилни қитиқлади.

— Анвар, одам боласи ўз хоҳиши ёки буюртма билан бировга
кўнгил қўя оладими; Йўқ, ҳеч қачон; Севги дегани дард эмасми)
Яна шундай дардки, келиши ялла, кетиши аза. Муҳаббат ташрифидан
юрак яшнайди, қайтишидан гул каби сўлийди. Кошки, бу дард
давосини билолсам7 Назаримда, мен эмас, жаҳондаги энг буюк
адиблар ҳам, зўр ҳакимлар ҳам бу оғриқ малҳамини тополмагандир.
Акс ҳолда, Навоийдай буюк зот Фарҳод ва Ширин, Лайли ва Мажнун
юрагига ишқ оловини ёқиб, сўнг бу олан тафтини босолмай, охир,
ақибат ўзларини ўлимга рўбарў қилиб қўя қолармиди)

Меҳмон мудрай бошлаган эди. Бироқ, дўст ҳасратини эшитди.

— Сен хотирингни жам қил. Ўлмайсан. Мен ўлиб қолдимми, йўқ,
сен айт, ҳеч ўлганманми Асло ўлмадим, аммо, севгимни мана шу




қўлларим билан бўғиб ўлдирдим. Ҳозир менга Назокатми, Нозимами
ёки бошқаси... Тупураман, билдингми Сен эса жаҳлимни чиқариб,
қиз болага ўхшаб кўз ёши тўкасан. Яхшиси, арғамчини узун ташлаб
қўй. Насриддин ҳақида ўзинг айтгандинг.

– Қайси Насриддин

— Э анави Ҳўжа Насриддин бола-чи. 40 йилда ё подшо, ё эшак,
ёки мен ўламан деган-чи. Ҳа, ўша афанди. Хуллас, болта тушгунча
кунда дам олади. Сен Штирлиц каби ҳаракат қил. Қайси уйда ётсанг
ҳам ҳушёрликни унутма. Ҳа, бу ёғини ечадиган зот бор... Энди мен
ухлайман.

Анвар ўрнидан турди. Ботир кўмагида ваннада юз-қўлларини
ювиб чиқди. Сўнг ечиниб, оппоқ чойшаб ёзилган жойга узала тушиб
ётди. Худди ёш боладай дарров уйқуга кетди.

Эрталаб нонуштагача қиймали мастава тайёрлаган Баҳор шаънига
мақтовлар ёғдирган Анвар Чориевичнинг кайфияти аъло даражада
эди. У меҳмондорчилик учун миннатдорлик билдириб, туришга изн
сўраганида, хонадон соҳибаси ўн дақиқа кутишини илтимос қилди.
Бу, одатдаги илтифот эмасди. Баҳор юмшоқ стулни суриб, йигитлар
қаршисидан жой олди.

— Сизга маслаҳатим бор, — деди у сиполик билан.

Меҳмон ҳушёр тортди. "Наҳотки, кечаги алжирашимни
эшитди 1— кўнглидан кечгани шу бўлди. — Тузимни еб, тузлиғимга
тупуришингиз нимаси, деб қолса-я, Оббо, роса қовун туширибманку". Аммо, бу ҳадиги беҳудалиги дастлабки луқмаданоқ аёнлашди.

– Мен Европага кетмоқчиман)1

Бу хитоб наинки Анвар, айни чоқда Ботир учун Ҳам янгилик
эди.

— Европага, тижоратгами – шошиб сўрашди ҳар иккови,

Аёл мутлақо хотиржам қиёфада жавоб қайтарди.

— Бутунлай,

Анвар ёнидаги дўстига савол назари билан боқди.

— Бу фикрдан дўстингизнинг хабари йўқ.

Орага ноқулай жимлик чўқди. Ботирнинг ранги ўзгарди, лаблари
пир-пир уча бошлади. Чап кўкрагида суст оғриқ туйди.

— Тушунтириброқ гапиринг, синглим, — илк бора Анварнинг овози
титраб чиқди. У вазият бунақа қалтис тус олишини хаёлига
келтирмаганди.

— Мен жуда чарчадим

— Чарчадимё Тижоратданми3

Ботир шу тобда нима деяётганига ўзи ҳам ҳайрон эди.




— Тижорат одамнинг вужудини чарчатади, мен руҳан эзилдим.
Мен Ботир акамни кутиб яшашдан безор бўлдим. Мен осмондаги
ой нурига исинмоқчи эканман. Бировнинг ёрини ўзимники, деб
адашганлигимни билмабман. Хуллас, узоқ ўйлаб, шу қарорга келдим...

— Сиз адашяпсиз. Ҳеч бўлмаса, севгингизни ўйламайсизми7

Баҳор ялт этиб Анварнинг кўзларига тикилди.

— Севгини битта тараф ҳимоя қилолмайди..

— Нега унақа деяпсиз, ахир, Ботир сизга хиёнат қилмади-ку

Баҳор ҳазин кулди. Бу, кулги эмас, дилдаги оғриқ рухсори эди.

— Сиз эркаклар хиёнатни жуда оддий баҳолайсизлар. Хиёнат
фақат бузуқлик эмас. Менинг назаримда аёл бахтини бутун қилиб
беролмаслик ҳам хиёнат, ёстиғининг ярми бўш қолиши ҳам,
хоҳлаганида изини тополмай қайғуга чўмиши ҳам, кўча-кўйда эркин
юришига шароит яратолмаслиги ҳам хиёнатт1 Мен шу пайтгача
ўзимни ўзим алдаб келибман, энди билдимки, бу ёруғ дунёда мендан
мискин, мендан бахтсиз маъшуқа йўқ экан. Энди ўзимдан, Ботир
акамдан ва севгимдан қочиб, узоқларга кетишни ният қилдим.

– Шошмант, етти ўлчаб бир кесган маъқул. Қани, Ботирдан ҳам
эшитайлик-чи, эҳтимол, унда бошқача — икки томон учун фойдали
таклиф бордир.

Баҳор асабийлашиб, овозини баландлатди.

— Олти йилда айтилмаган таклиф, бир— икки дақиқада ўртага
ташланармиди

— Сиз унинг ОҒЗИНИ ёпманг-да, синглим, — энди Анвар ҳам ўзини
қўлга ололмай қолаётганди.

Қизиқки, Ботир гўё бу баҳс-мунозаранинг унга алоқаси йўқдай
Жим эди.

— Агар Ботир оиласи билан келишиб, сиз билан яшаса,
аҳдингизни ўзгартирасизми — меҳмон ҳамон муроса йўлини
ахтарарди.

Беканинг катта-катта чарос кўзларида ҳалқаланган ёш,
киприклари орасидан сизиб ёноғига оқди.

– Мен бу ҳақда кўп илтижо қилдим. Ҳозир ҳам такрорлайман.
Майли, бутун бойлигингиз, мол-дунёингиз Олия опамга қолсин.
Ҳатто бегона аёл билан яшаётганингизни сездирманг, бу унга
қанчалар оғир ботишини ўз бошимдан ўтказяпман. Уларга Тошкентда
ишламоқчиман, деб тушунтиринг. Тагингизга янги "Нексия" олиб
берай, шу корхонангизнинг пойтахтдаги бош бошқармасига ишга
жойлашинг, ҳар ҳафтада оила аъзоларингизни кўргани келиб туринг,
деб ялиндим, ёлвордим. Бироқ, бу киши тарозининг бир палласига




топган обрў-эътиборини, яқинларини қўйиб, иккинчи палласига
севгисини жойлаганида, афтидан, бизнинг салмоғимиз енгил келди,
шекилли.

Анвар Чориевичга бу таклиф жўяли туюлди, шекилли, дўстининг
елкасига туртди.

— Расти ҳам шу. Юр, Тошкентга. Менга яқин бўласан. Уй-жойинг
тайин, иш топилади, машина, муҳими, севган аёлинг билан бирга
умргузаронлик қиласан. Яна сени нима қийнайди" Ахир, оиланг
ҳеч нарсани сезмайди-ку.

Ботир иягига мушт ўтказиб юборган боксчи каби карахт эди. У
шу тобда ҳеч нарсани англамасди. Ҳаттоки, тили семириб, лунжига
сиғмай қолаётгандай тушунарсиз ғўлдирашдан нари ўтмасди.

Бу ҳол Баҳорнинг баттар жаҳлини қўзғатди.

— Кўрдингизми, асли кўнглида йўқ. Бўлса, бирон тайинли гап
айтарди. Майли, зорим бору зўрим йўқ. Ҳар ҳолда сиз мени
айбламасангиз, бас. Мен ўзим хоҳлаб кетаётганим йўқ. Ҳар кунги
йўл пойлашлар, ҳар тунги фироқ оғриқларидан безиб, бу ҳаётдан
қочмоқчиман.

Анвар яна Ботирга ўтирилди.

—– Нима бало, оғзингга талқон солганмисан

У бундан ҳам аччиқроқ дашном бермоқчи эди, бироқ, дўстининг
эс-ҳуши ўзида эмасдай туюлди.

— Ботир, тузукмисан

Баҳор йиғлаб, арк ортидаги айвонга югурди. Анвар дўстига сув
берди.

— Ўзингни қийнама, ҳаммаси ўтиб кетади. Билиб қўй. Севгидан
биров ўлмаган. Кетса ўзи билади, ахир, уни сен ҳайдамаяпсан-ку.

Ботирнинг кўз ёшлари пиёладаги сувга тўкилди-ю, Нафаси
очилди.

— Анвар, уни менинг журъатсизлигим еди, лоқайдлигим чарчатди.
Не қилайки, қайси бармоғимни тишласам ҳам оғрияпти. Иккисига
ҳам жоним ачийди. Мен туфайли иккиси ҳам ўз ҳолича бахтсиз.
Аммо, уларга бахт илингандим, яхшиликни соғингандим. Берганим
қийноқ, дарду алам бўляпти. Айт, ким айбдор бу савдога, ким1

— Ўзингни қўлга ол1 Ўзини севмаган одам бошида таёқ
синаверади. Сен, аввало, ўзингни сев, кейин бошқаларни, хумпар,
нега мендан, менинг қисматимдан хуласа чиқармадинг Бу ёруғ
дунёда севги-муҳаббатдан ким рўшнолик кўрибдики, сен ўзингни
қийнайсан, жон олиб, жон берасан) Айтдим-ку, вақт ўтиши билан
ҳаммаси ёмон тушдай унутилади. Унгача бардошли бўл. Аллоҳнинг




синовига чида.

— Анвар, дилинг йиғлаб турибди- ю, менга ақл ўргатасан-а.
Эркакмисан, тўғрисини айт, ҳалиям Назокатни яхши кўрасанми,
соғинасанми, эркаликлари кўз-ўнгингдан ўтиб турадими; Ичичингдан келган хўрсиниқни босолмай, бошингни қайси деворга
уришни билолмай фарёд чекасанми — Ҳа, тан олиш қийин, аммо
тонолмайсан. Сен яхши дўстсан-у, ёмон муаллимсан...

Анвар Ботирни маҳкам қучди.

— Барибир ўлмадим -ку..

Ботир беихтиёр инграб юборди.

— Ўлмаганинг учун ҳар доим ўлимингга розисан1 Севги қон
билан кирибдими, жон билан чиқади, шекилли.

— Унда нега иккиланасан Олияни ташлаб, Баҳорни бағрингдан
узоқлаштирма.

—– Не қилайки, виждон азоби севги оғриғидан ҳам оғирроқ экан.

— Унда ишққа кафан бичавер1

— Ўша ишқ ичида ўзлигим бор, ушалмаган орзуларим бор.
Наҳотки, ҳаммаси саробга айланса

— Унда, Баҳорни яхшилик билан йўлга солайлик...

— Вақти келганда, Баҳор ҳам ўрнини бошқа фаслга алмаштиради.
Менинг Баҳорим ҳам шундай, шекилли. Уни ортга қайтариш,
фаслларни ортга қайтариш билан баробар.

Анвар Чориевич бу фикрга мутлақо қўшилмади. Кутилмаганда
тамомила бошқача фикр изҳор этди.

– Ҳой бола, эсинг бўлса, асло ишқ билан ўйнашма1 У ҳам худди
гриппга ўхшайди, ўзидан асорати ёмон. Уқдингми Унда, кетдик,
тамом-вассалом. Худо хоҳласа ҳаммаси яхшилик билан тугайди.

Меҳмон остонада туриб уй соҳибасига товуш берди.

— Баҳор, Баҳорой, хайрлашишга ҳаддимиз сиғадими)

Айвон (балкон) тарафдан кўзлари қизарган ҳолда Баҳор чиқиб
келди. У бошини кўтармай, Анвар билан хайрлашди, Ботирга қараб
ҳам қўймади.

10
Бошқарув ҳайъати мажлиси ниҳоясига етиб, сўнгги ходимнинг
оёғи узилганида, телефон жиринглади. Ботир хушламайгина дастани
кўтарди. Аммо, қулоғига эшитилган овоз бутун вужудини ларзага
солди.
– Жоним
Йигит юрак-юрагига сингиб кетган бу нафис овозни




эшитмаганига роппа-роса бир ҳафта бўлганди. Чунки севгилиси
ўша кунги гурунгдан сўнг бир ҳафта ўтказиб, Тошкентга, отаонасининг олдига кетганди.

— Қачан келдингиз — деди Ботир ўз ҳиссиётларини базўр босиб.

Даста ичидаги товуш оҳангидан Баҳорнинг кайфияти яхши
эканлигини сезиш қийин кўчмади.

— Ҳозиргина самолётдан тушдим.

— Илгари менга қўнғироқ қилиб қўярдингиз, — очиқчасига
гинасини сездирди йигит. Аммо, бу саволга ҳам жўяли жавоб
топилди.

— Авваллари замон бошқача эди, ариқларда сув ўрнига мой
оқарди.

— Энди давр ўзгардими, дарёлар қуридими, ҳис-туйғулар
босилдимиё

Ботир сал қуюшқондан чиқаётганлигини фаҳмлаб, бу ёғига
дамини ичига ютди. Баҳор сукутни афзал билди. Сўнг ялинчоқ
оҳангда эркаланди.

— Мен сизни соғиндим)

Шу бир оғиз лутф дилдаги исён тафтини босди. Гўёки қайнаётган
қозонга совуқ сув қуйилди.

— Мен эса эсим оғгудай аҳволдаман, — дарров очиқчасига тан
олди йигит.

—– Худо сақласин, сиз ҳаммамизга керакли одамсиз, ўзингизни
эҳтиёт қилинг. Айниқса, мен учун жуда кераксиз...

Ботирнинг яна тили жиловидан бўшаб кетди.

— Жуда қизиқсиз-қу, гапингиз худди дор остидаги одамга "бутун
ҳаёт олдинда" дея тасалли бераётган роҳиб лутфи каломини
эслатади. Ҳар икки соатда сўзлашмай туролмайдиган одам худди
сувга отилган гавҳар каби ному нишонсиз йўқолса..,

Баҳор қиқирлаб кулди. Чиндан ҳам унинг кайфияти аъло
даражадалиги билиниб турарди.

– Мени гавҳарга қиёсладингизми Кечагина олтиним, ёқут кўзли
бриллиантим, деб алқаган ким эди; Сизни қаранг-уё

Ботир чиндан-да ўзини йўқотиб қўйди.

— Ана, енгилдингиз  — дастадан қувноқ овоз эшитилди. — Энди
мени ўйнатасиз. Мен сиз билан шаҳар кезмоқчиман, Андижон
хиёбонларида сайр этмоқзиман, вақтингиз борми

— Албатта, ҳозироқ етиб бораман...

— Яна бир илтимосим бор эди.

— Бемалол, Баҳорим.




— Бугун қоласизми

— Саволингиз шуми

– Ҳа, шуни хоҳлаятувдим.

– Наҳотки, кўнгил истаги илтимос билан адо этилса... Ахир, ўзим
васлингизга ташна, зорман-ку.

— Ростданми, сиз ҳам мени соғиндингизми Сиз ҳам мендай
азобдамисиз...

Бу ёғига Баҳорнинг овози чиқмай, енгил хўрсингани эшитилди.

Ботирнинг қалбида ғашлик уйғонди.

—– Ҳозир ёнингизда бўламан: —У шундай деб ташқарига отилди.

Биринчи қаватда ёрдамчиси Акмалга дуч келди. Бугун кечгача
"зарур иш" борлигини айтиб, машинага ўтирди.

Гул юзли санами уни катта кўча бошида кутиб турган экан.
Йигит "Нексия"дан тушибоқ, одамлар кузатувига эътибор бермай,
маъшуқасини маҳкам қучоқлади.

— Бундан кейин изсиз йўқолманг, мен ҳажрингизда куйибёндим, — деди у ҳаяжон ила.

— Ҳайдовчингизга жавоб берворинг, — гапни бошқа тарафга бурди
санам.

– Фарруҳ, сен дам оланер1

Шундай, дея Ботир ўзи рулга ўтирди. Баҳор илк бора машинанинг
олдинги ўриндиғига жойлашди.

— Ярашдими" — деди у яна гул-гул ёниб.

Ботир ундан кўз узолмасди. Оқ кофта билан қора юбка кийиб,
сочига лола янглиғ тўғнағич қадаган Баҳор худди коллеж
талабаларидай кўркам ва навқирон кўринарди.

—– Маликаи дилоромнинг кўнгиллари нимани истайди

Аёлнинг кўзларидан ўт чақнади.

— Сиз мени бошингиз оққан томонга олиб қочинг.

— Қаршилик билдирмайсизми)

—– Нега энди, ўзим шуни хоҳлаяпман-ку.

Машина шаҳар кўчаларида елдай учиб борарди. Бир зумда
болалар боғи, Конституция майдони, бош бекат ортда қолди. Янги
бозор ҳудудида секинлаб юрдилар. Йўлнинг икки томонидаги
муҳташам иморатлар, кўркам бинолар Баҳорнинг диққатини ўзига
тортди.

– Эссиз, ақл билан иш тутганимда шу ерда бизнинг ҳам
компъютер марказимиз қад ростларди, — деди у ўйчан қиёфада.

— Зарари йўқ, Худо хоҳласа, тез орада фабрика қурамиз.

— Хаёлпарастлиқда Герберт Узлъсдан қолишмайсиз, — деди Баҳор




жилмайиб.

Ботир ўз фикрида туриб олди.

– Мен айни ҳақиқатни айтяпман.

– Шундайми; Икки ёрти бир бутун бўлиб рисоладагидай ойла
яратолмадиг-у, сиз аллақандай корхона ҳақида орзулайсиз-а.

—– Начора, орзуга айб йўқ.

— Адашдингиз, рўёбга чиқмайдиган орзуда айб кўп.

Йигит бошини ўгириб, ёнидаги сулувнинг кўзларига тикилди.

— Яна кайфиятингиз бузиляптими;

— Асло1 Аксинча, кўнглим сайр-томоша истайди.

Улар Боғишамолдаги "Тандиркабоб" қаҳвахонасида бироз тамадди
қилишгач, Дилкушодга йўл олишди. Қир устида Андижон – Ўш
йўлидаги узумзорлар, боғ-роғлар яққол кўзга ташланарди.
Ўрикзорлар остидаги ўт-ўланлардан кўклам ифори тараларди. Баҳор
кўм-кўм баргли арчалар остида тўхтади.

— Бу худди Ялта табиатини эслатади, — деди у атрофга суқланиб
боқаркан.

Йигит машина юкхонасидан янги тўшак олиб, гиёҳлар устига
ташлади.

— Бемалол ўтириб дам олинг.

– Эссиз, — деди аёл тўшакчани секингина қайириб. – Қанча ўт—
ўланлар уволига қолдингиз.

— Ўсимлик эзилгани билан илдизидан чайлайверади, худди
буғдой, шолига ўхшайди. Демак, кўнглингиз оғримасдан
жойлашаверинг. — Ботирнинг бу фикрига жувон яна эътироз
билдирди.

—– Илдиз чайлаши мумкин, аммо, топталган, эзғиланган майса
қайта ўсмайди-да. Ҳолбуки, у табиат қўйнида ўзига аталганини
олмоқчи, эркаланиб кўкка бўй чўзмоқчи эди. Сиз эса унинг ҳаётига
зомин бўлдингиз. Инсон табиатнинг "оҳ"ига қулоқ солганида эди,
ўз шаънига билдирилган таъна-дашномлардан бошини кўтаролмай
қолармиди

Йигит гап оқими қаёққа бурилганини илғай олмай хижолат
тортди. Ўзини ҳимоя қилиш мақсадида мозийга чекинди.

— Ёдингиздами, Шоҳимардон тоғларидан гул уздириб, гулчамбар
ясаттирганингиз7 Ўшанда ёввойи гуллар пайҳон бўлиши ҳақида
эслатмагандингиз ҳам.

Кутилмаганда Баҳор хатосини тезда тан олди.

— Ўшанда табиат билан у қадар ўртоқ эмасдим. Бутун эс-ҳушимни
тижорат билан сиз эгаллаган эдингиз.




— Энди-чи7

— Энди тижорат тўғрисида камроқ қайғуряпман.

— Мен ҳақимда-чи

—– Ҳа, сиз ҳақингиздами, Зайнаб ўйласин, — деди Баҳор
муғомбирона.

Ботир каловланиб қолди. Сўнг саволини яна такрорлади. Баҳор
бирдан жиддийлашиб, сукутга толди.

— Сиз... Сиз эса барибир ўзимники бўлолмайсиз.

Ботир Баҳордан бундай зарба кутмаганди. У ҳамма гапга ўша
Анвар Чориевич келган кунги воқеа сабаб, деган иштибоҳда эди.

— Жоним, жаҳоним Баҳор, айтинг, фақат сизники эканлигимни
қандай исботлай, нима қилай; Ахир, шу пайтгача юрагимга қулоқ
солиб улгурмадингизми, борлиғимни, туйғуларимни
англамадингизми

Баҳор индамай келиб, севгилисини ёнига ўтирди. Унинг елкасига
бош қўйди. Шундайгина юзига тегиб турган ғуборсиз арча шохини
ҳидлаб, сўнгсиз хаёлларга берилди. Бу ҳолатда ҳам севги, ҳам армон,
ҳам сокинлик, ҳам сир-синоат қоришиқ эди.

– Мени кечиринг, – деди Баҳор ҳудди ўзига-ўзи сўзлаётгандай. —
Назаримда, кўнглимда икки туйғу бош кўтаргандай. Уларни муросага
келтириш бир ўзимга қийин кўчяпти. Инсон ҳеч қачон ўзини-ўзи
тушунолмас экан. Ҳозир мен шундай аҳволдаман. Сизни ҳам қийнаб
юбораётганимдан нечоғли хижолат чекаётганимни билсангиз эди.
Бу рашк ўти фақат бир ўзингни эмас, сенга энг яқин одамни ҳам
биргалиқда куйдиришни хуш кўради, шекилли. Ичимдаги дардни
ўзимга сиғдиролмаяпман. Бу бало қайдан ёпишди, нега эс-ҳушимни
ўғирлади, нега тинчлик бермаяпти, ўзим ҳам ҳайронман. Шоирлар
севгидаги тенгсиз ҳузур-ҳаловат, инсонийлик, раҳмдиллик
сифатларини улуғлайдилар. Аммо, унинг "ўзидан бошқасини" тан
олмаслигини, ҳаттоки ёвузлигини, орзу-мақсади йўлида учраган
Ҳар қандай тўсиқни яксон этишини ҳеч ким таърифламайди. Гоҳида
ишқ қудрати атомдан ҳам хавфлимикан, жиловланмаган тошқинга
ўхшармикан, деб ўйлаб қоламан. Майли, бу беҳуда фикрларга қулоқ
солманг. Бугун мен сизни фақат ўзимники, деб ҳис қилмоқчиман.
Бугун сизга меҳримни бермоқчиман. Неча кунлик қийноқлардан
озорланган дилингиз чандиқларини ёзиб юбормоқчиман.

Баҳор шундай, деб Ботирнинг бағрига сингиб борар, нозик
билаклари билан белидан маҳкам қучоқларди.. Худди шу ҳистуйғулар файзли хонадонга, неча йиллик ишқ шароби сарҳушлигига
гувоҳ гўшака кўчди.




Ботир анчадан буён ўзини бу қадар бахтиёр сезмаган ва, табиийки
анчадан буён Баҳор ўзини бу қадар соғинч, севги ҳиссиёти ила
ёрига бағишламаган эди. Бир кечалик висол лаззати юрақдаги бутун
оғриқ, гина-кудурат изтиробига малҳам қўйган эди.

Ботир интиқ туйғулар таъсирида, вужудида ширин чарчоқ
туйганича кўзини очди. Во ажаб, сочларини шамолдай тўкиб тунги
кўйлакда пари, пайкар мисол Баҳор унга таърифу тавсифдан
Ташқари меҳр билан тикилиб ўтирганди.

Йигит икки қўли билан санамини яна бағрига тортди. Маъшуқа
оҳиста унинг кўксига бош қўйди. Қалин сочлар йигит кўкрагига
ёйилди, ундан таралган муаттар бўй ошиқ қалбини яна маст қилди.

.. Эрталаб Ботир нонуштадан сўнг кийинмоқ мақсадида ётоққа
кирганида, орқасидан ўзига зеб берган, юз-кўзларидан нур
ёғилаётган зебоси кириб келди.

— Мумкинми, сизга ёрдамлашворсам

—Ў, бундай марҳаматга мамнунлигимни билдираман, холос.

Баҳор Ботирни меҳрга йўғрилган қайноқ қалб ҳарорати билан
ясантирди. Стулга ўтиргизиб пайпоғини кийдирди, бўйинбоғини
қайтадан тўғрилади. Сўнг қўлидан ушлаб, ҳар галгидай остонагача
олиб борди. Амма, ҳар галгидай астонада тўхтамади, севгилисини
меҳмонхонага бошлади.

Ботир ҳайрон қолди.

– Тинчликми, жоним

ЖУувон мутлақо хотиржам эди.

—– Илтимос, ўн дақиқа вақтингизни аямасангиз.

— Ўн дақиқа... Бунча камтарсиз, сиз бутун умримни сўранг.

Аёлнинг юзидаги майин табассум жилоси хира тортди.

— Ботир ака

Баҳорнинг нафаси ичига тушиб, гапиролмай, кўзларини йигитга
тиқди.

—– Қулоғим сизда, малагим.

Малакнинг рангги оқарди, нафис, қирмизи лаблари титради,
сурма тортилган киприклари пирпираб уча бошлади.

— Яна нима гап

Бу сўроқ худди унинг қовоғида димланган ёшлар дамбасини
суриб юборди -ю бир-бирини қувлаган қайноқ томчилар оппоқ
яноғига оқиб тушди. Ботир жойидан қўзғалиб, маъшуқаси томон
юрганида, Баҳор уни тўхтатди.

– Илтимос, менга тегмани

Йигит ҳеч нарсани англамай жойига ҳолсизгина чўқди. Хонадон




соҳибаси бироздан сўнг ўзини қўлга олгач, кўнглини очди.

— Акажоним, бу бизнинг сўнгги кечамиз эди, шу оқшом ёдингизда
бир умр муҳрланиб қолиши учун бутун борлиғимни тиқдим. Энди
бир умрга хайрлашиш фурсати етди.

Ботир ўқ еган бургут мисол назарида ўзини жарликка
қулаётгандай сезди. Бу чиндан-да лутф эмас, сон-саноқсиз ва аёвсиз
пайкон эди, бу сўз эмас, оғирдан-да-ағир палаҳмон тоши эди. Шу
важдан у "нега" деган сўроқдан нари ўтолмади. Ботирнинг назарида
бирдан момақалдироқ бўлиб, довул туриб, совуқ дўл ёғаётгандай
туюлди.

— Мен бировнинг чорбоғидан гул узишдан чарчадим. Шу чоққача
ўзгага тегишли бахтви ўзимники, деб ишонтириб келдим. Энди
қанчалар уринмай, бу рўё менга таскин беролмаяпти. Мен сиздан,
ўзимдан, севгимдан қочиб кетаяпман. Мени тўғри тушунинг, бошқа
иложим йўқ. Ботир ака, мен жуда чарчадим. Энди чидай олмайман. —
Мижжаларида шашқатор ёш сизаётган Баҳорнинг овози қалтираб
чиқди.

Ўзининг на тирик, на ўликлигини англолмаётган Ботир ниҳоят
бир-икки сўз айтмоққа куч топди.

– Мендан, ўзингиздан қочиб қутиларсиз, аммо, шу чоққача биров
севгисидан узоқлашолмаган. Чинакам муҳаббат руҳ билан кириб,
жон билан чиқишини билмайсизми

— Биламан, — деди Баҳор кўзларини тўсган қалин сочларини
тўғрилаб. —– Жуда яхши биламан, аммо, билатуриб шу ҳақиқат
илдизига болта уришга жазм этдим. Ахир, бу йўлда кимдир ўзини
қурбон қилиши керак. Акс ҳолда оқибати ёмон бўлиши мумкин.

– Мен-чи, мени ўйламаяпсизми)

– Шу пайтгача сизни ўйладим. Ўйлаб билганим шу бўлди-ки,
салкам олти йиллик ҳаётимиз давомида сиз ҳеч нарса йўқотмабсиз.
Жамиятдаги мавқеингиз ўша-ўша, гарчанд касал бўлса-да
хотинингиз ёнингизда, ўғлингиз бор, қариндош-уруғингиз
қуршовингизда. Йўқотган фақат менман.

— Сиз нима йўқотдингиз

– Мен ҳаловатимни, жону жаҳонимни йўқотдим, оромимни
йўқотдим, секин уриб турувчи юрагимни йўқотдим. Энг яқин
дўстларимдан ва ота-онамдан узоқлашдим. Сизнинг-ча бу камми)
Агар булар кам, деб ўйласангиз шу тобда жонимни ҳам беришга
тайёрман. Ҳаёт мен учун ўз моҳиятини йўқотди. Ортиқ кутиб яшашга
тоқатим қолмади.

Ботир бутунлай саросимага тушиб, айтар сўзини-да тополмасди.




Y Баҳорнинг хатти-ҳаракатини мутлақо тушунолмай карахт эди.
Ахир, биров мушугини пишт демаса, кун ора учрашиб, ҳолаҳволидан хабардор юрса, оғирини енгил, узоғини яқин қилса...
Тўғри, оиласидан бутунлай воз кечолмаяпти, лекин, бунинг ҳам
сабаби бор — ку. Бу тўсиқни ўзи яхши билади-ку. Қизиқ, ҳозирги
гаплар навбатдаги рашк хуружими ёки айни ҳақиқат Йўқ, Баҳорсиз
Ботирга яшаш қийин. Ахир, ҳаётда ягона қувончи шу аёл бўлса...
Бунга асло йўл қўйиш керак эмас.

— Баҳор, хоҳласангиз, шу бугуноқ ёнингизга кўчиб келаман. Фақат
мени қўрқитманг, сизсиз хароб бўламан, ўтиниб сўрайман, мени
ташлаб кетманг.

Баҳор ўзини анча тутиб олганди. Шу боис, шошилмай, салмоқ
билан жавоб қайтарди.

— Акажоним, энди поезд жойидан жилди. Мен қатъий қарорга
келганман. Бу фикримни ота-онам ҳам маъқуллашди. Аслида Мен
сизнинг йўлингиздаги тўсиқ эканман. Ишингизга ҳалақит бераман,
оилангизда мен туфайли қанча муаммо туғиляпти. Бояги тапингизга
эса мутлақо қўшилолмайман. Сиз касал хотини, кекса онаси, ёлғиз
фарзандидан юз ўгириб, хотиржам айш сурадиган эркаклар
тоифасидан эмассиз. Сизнинг қўлингиздан бундай худбинлик
келмайди. Ҳаттоки, қўйнингизда мен эмас, Клеопатра ётганида ҳам
барибир хаёлингиз иложсиз ўшаларга қараб учаверади. Шундай
экан, эсимнинг борида этагимни ёпганим яхши. Ана шунда
ҳаммамизга ҳаловат қайтиб келар экан. Келинг, Ботир ака, сиз ҳам
умрингизда бир марта мардлик қилинг. Таклифимга "хўп" денг.

Ботир сакраб ўрнидан туриб кетди. Қўлларини қаёққа қўйишни
билмай ён-верига ўтирилди. Гўё Баҳорни энди кўраётгандай унинг
олдига келиб, тиз чўкқди, тиззаларини қучоқлади.

– Жонгинам, бу аҳдингиздан қайтинг. Қандай шарт қўйсангиз
розиман, фақат мени бунчалар азобламант. Наҳотки, ҳижрондан
Ҳаловат қидирсангиз) Сиз қаттиқ адашяпсиз, сиз иккимизнинг
бошимизни ўз қўлларингиз билан айрилиқ сиртмоғига тутиб
беряпсиз. Билмадим, қайси шайтон йўлдан оздиряпти, лекин, олти
йиллик умр зарварақларини хотирадан ўчириш осон эмас. Соғинч
азоби тириклай еб қўяди. Бу хавфни ҳозирнинг ўзидаёқ сизнинг
нигоҳингиз кўз ўнгимдан ўчмай туриб аниқ сезаяпман. Сиз ҳеч
қачон бундай қилолмайсиз. Сиздан айрилиш мен учун ўлим
демакдир...

Бироқ, Баҳор худди мумиёланган каби қилт этмади. Ҳар сафар
бундай пайтларда севгилисининг сочларидан силаб, кўнглига таскин




берар, иш ва оиладаги кўнгилсизликлар муҳаббат қувончи олдида
ҳеч нарса эмаслигини обдон уқдирар, яноқларидан ўтиб, суйиб
эркалар, хуллас, кўнглидаги ғубор кўтарилгунча қўлидан келганини
адо этарди. Ҳозир ўша нозик бармоқлар гўёки занжирбанд
қилингандай. Гўёки, юрақда бир оғиз ширин гап қолмагандай.
Ботирнинг назарида Баҳорни кимдир бошқа аёл билан алмаштириб
қўйгандай.

—– Соат 11 да Тошкентга учаман, пешинга яқин эса Европага
йўл оламан. Ота-онам, ўғлим тайёрагоҳда кутиб туришади, кузатиб
ҳам қўйишади. Илтимос, сиз орқамдан борманг. Акс ҳолда тайёрагоҳ
зинапоясидан кўтарилишим қийин кўчади. Мен бу кунга жуда узоқ
тайёргарлик кўрдим. Ўзимни Тўмарисдай шижоатли тутишга
ҳозирладим. Бироқ ёрга таб бермоқ олдида ёвга тик турмоқ енгилроқ
шекилли... Энди ишингизга боринг, мени унутинг. Мен ҳам сизни
юрагимдан чиқариб ташлашга уринаман. Энди йўлларимиз,
тақдиримиз қайтиб туташмайди. Хайр, Ботир ака: Бахтли бўлинг.
Яхши қолинг..

Ботир бошини кўтариб, Баҳорнинг сокин сиймосига узоқ тикилди.
Чиндан ҳам ҳар доим кўнгилчан, деб ўйлайдиган аёлдаги сабрбардош, метин иродага тан бермай илож йўқ эди.

Йигит девордаги осма соатга нигоҳини бурди. Унинг миллари
ҳали тўққизга ҳам етиб бормаганди. У ўзини эшикка урди. Ҳозир
бир фикрга келган эди. "Нима бўлса бўлсин, ҳаммасига тупуради,
иш топилади, оиласига моддий ёрдам бериб туради. Фақат
севгисидан воз кечмайди. Баҳор қаерга борса, ҳамиша у билан
ҳамроҳ, ҳамдардлигича қолади. Ахир, жони унинг қўлида бўлгач,
бошқа қандай иложи бор. Одамлар нима деса десин, ўз билганидан
қолмайди",

Йигит шу мулоҳаза билан ташқарига чиқди. Фарруҳ катта
йўлнинг нариги тарафида қатор экилган акациялар соясига ўтиб
турган экан. Машинага ўрнашгач, ёрдамчисига қўнғироқ қилиб,
Тошкентга чипта сотиб олишни буюрди. Ернинг тагидан бўлса ҳам
соат 11 даги рейсга оласан, деди. Телефондаги гап тугамай, ўзи
ҳам офисга етиб келди. Ҳеч ким билан сўрашмай, тўғри хонасига
кирди. Қоғоз олиб ишдан бўшаш ҳақида ариза ёзди. Сабабини
тушунтириб ўтирмади. Сўнг биринчи ўринбосари Ҳамиджонни
чақирди. Узоқ муддатли сафарга отланганлигини айтиб, раҳбарлар
бир фикрга келгунларича ишлаб чиқариш суръатини
бўшаштирмаган ҳолда жамоани бошқариб туришни тайинлади. Унга
тезда жавоб бериб, бурчакдаги пўлат сандиқдан бисотидаги икки




минг доллар пулини олиб, чўнтагига солди. Паспортини олишни
ҳам унутмади.

Энди уйдагилар билан хайрлашиш қолди, холос. У шу ниятни
дилига тугиб, яна "Нексия"га ўтирди. Бир зумда қўш табақали ёғоч
дарвоза рўпарасига етиб келишди.

— Сен жойингдан қимирлама: — ҳайдовчига шундай деб
ичкарига югурди. Саҳн ўртасида онаси Саломат аяга дуч келди.
— Онажон

Саломат ая ўғлини кўрди-ю, унинг қучоқ очиб келишига парво
қилмай буйруқ берди.

— Келдингми, тезда шифокорга югур, Олиянинг аҳволи оғир.

— Ойижон мен..

Саломат ая унинг нидосига қулоқ солмай, аллақандай гиёҳларни
кўтариб, уйга кириб кетди. Ботир Фарруҳни таниш докторга
жўнатиб, қайтиб кирди. Бир кўнгли такси ёллаб, тайёрагоҳга
жўнавормоқчи ҳам бўлди. Аммо, ўғли Қодиржон билан хайрлашмай
кетишга виждони йўл қўймади. Аксига олиб Қодиржон
кўринавермагач, истар-истамас Олия ётган уй эшигини итарди.

Не кўз билан кўрсинки, неча йил бир ёстиққа бош қўйган умр
йўлдоши ранглари оқ-сариқ тусга кирган, кўзлари ярим юмуқ
ҳолида ўлим билан олишиб ётарди. Саломат ая ўзича куймаланиб
нима қилаётганини ҳам билмай, атрофида тентираб, зир-зир
айланарди. Бирдан ўғлига кўзи тушиб, бутун заҳрини тўкиб сочди.

— Ҳалиям шу ердамисан, югурсанг-чи барака топкур. Билсанг,
уни сен шу аҳволга солдинг, сен меҳрингни аяб келяпсан. Бунча
бағринг тошё.. Бировнинг боласига раҳминг келмайдими Ёлғиз
ўғлинг етим қолишидан қўрқмайсанми

Онасини сира бу аҳволда кўрмаган йигитнинг эсхонаси ўйнаб
кетди. Вазият ўзи ўйлаганидан анча оғирлигини энди тушунди.
Югуриб хотинининг тўзғиган сочлари устидан бошинви ушлади.
Пешонасидаги совуқ тердан сесканди, Юраги орқасига тортиб кетди.
Ана шундагина диванда беҳуш ётган, умр бўйи овозини кўтармаган,
рўзғорнинг бор -йўқлигига қаноат қилиб, сокингина яшаган жуфти
ҳҲалолига қанчалар ўрганганлигини тушунди. Усиз бу хонадондан
файз-барака кўтарилишини ҳам англади. Англади-ю, кутилмаганда
ЙИҒлаб юборди. Аммо, тезда ўзини қўлга олиб, Фарруҳнинг телефон
рақамини терди.

— Тезроқ келмайсизларми, ахир)

Бу саволга жавобан эшик очилиб, Фарруҳ "Тез ёрдам" гуруҳи
билан кириб келди.




— Биз шу ердамиз, Ботир ака1

Баланд бўйли, билакларини қора сепкил босган дўхтир дарров
беморга кислородли ёстиқча улади. Сўнг юракни кучлантирувчи
дори юборди. Қон босими юқори юрадиган кишининг босими
пастлаб кетса шундай ҳол юз бериши мумкинлиги ҳақида йўлйўлакай гапириб ўтди. Салкам бир соатга чўзилган муолажадан
сўнг Олия ўзига келиб, кўзини очди.

— Тузукмисиз — Сўради Ботир унга юраги ачишиб. Олия
беҳолгина бош ирғади. Гапиришга мажоли етмаётганлигини шундан
ҳам билиш мумкин эди.

Шифокор Ботирни бир четга имлаб чақирди.

— Энди гап бундай, — деди у қўлини совунлаб юваркан. —
Бугун-эрта хавф бор, индинга қадар юраги панд бермаса,
саломатлиги тикланиб кетади. Лекин, бу, бутунлай соғаяди, деган
мулоҳаза эмас. Касаллик хуружи чекингач, тиббиёт институтининг
клиникасига кўчирамиз. У ерда кучли мутахассислар бор. Айниқса
домламиз Неъматжон Солиевичнинг муолажаси ўта ишанчли.
Фурсатни бой бермай, хотинингизни, албатта, профессорга
кўрсатинг. Ҳозирча мана шу укол ва дориларни олиб туради.
Айтмоқчи, биронта тажрибали ҳамшира ёлласангиз, дегандим...

Дўхтир шундай орқароқда жилмайиб турган хушрўйгина, қалин,
қоп-қора сочлари нозик елкасига тушган, ўрта бўйли тиббиёт
ходимасига ўтирилди.

—– Хурсаной, сизнинг вақтингиз қалай

Хурсаной одоб сақлаб, секин юриб дўхтирга яқинлашди.

— Агар ёрдамим тегса, бемалол, дўхтир1

Ботир ҳамширага миннатдорлик билдирди, телефон рақамини
ёзиб берди.

— Бўш пайтингизни айтсангиз, машина юбораман.

"Тез ёрдам" кетди-ю, бироқ Олиянинг аҳволи яхшиланмади. У
ҳали ҳам гоҳ беҳуш, гоҳ карахт бир ҳолатга тушиб, ҳамманинг
юрагини ёрарди.

Саҳндаги сўрига суяниб, астойдил йиғлаётган Қодиржонга кўзи
тушган Ботирнинг кўнгли бузилди. Битта-битта босиб бориб, уни
қучоқлади.

— Нега йиғлаяпсан, ўғлим

Қодиржон дадасининг пинжига бош суқиб, энди астойдил ҳўнграб
юборди.

— Аям ўлиб қоладими, дада

Ботирнинг томоғига тангадай нарса қадалди, юраги эзилди.




– Нега унақа деяпсан, болам) Сенга бу гапни ким айтди

Бола бурнини тортди.

— Ҳеч ким. Фақат қўрқиб кетаяпман. Сиз доим ишдасиз, аям...

— Bac қил... — Ботир ўғлини тинчлантирди. — Аянг отдай бўлиб
кетади. Зўр шифокорларга кўрсатамиз ҳали. Ўғил бола кўзига ёш
олмайди.

Қодир ялт этиб дадасига тикилди.

— Унда, нега ўзиз ҳам йиғладиз

Ота уялиб юзини яширмоққа чоғланди.

— Оббо маҳмадона-ей. Мен йиғламадим, кўзимга бир нарса
кирди, шекилли.

Бола ишонди.

— Мен бўлсам йиғлаяпти, деб ўйлабман.

Ботир болани қучоғидан чиқариб, Олиянинг ёнига кирди. У ҳамон
ярим беҳуш ҳолатда эди. Ҳаттоки ёнидаги одамларни ҳам зўрға
таниётгандай туюлди.

—– Олия, аҳволингиз қандай {1

Хаста вужуд қилт этишга мажоли йўқлигини билдиролмай жони
ҳалаклигидан яна пешонасига майда томчилар ёғилди. Шакшубҳасиз эр бечора ҳам айни чоқда "Бундай қисмат душманнинг
ҳам бошига тушмасин", деб ўйлади. Наҳотки, қалбида илдиз отиб,
ўзига мустаҳкам қўрғон қурган муҳаббат салтанатининг умри
шунчалар қисқа, Наҳотки, неча йиллар қониб ичган ишқ шароби
энди ҳаётий эҳтиёжи даражасига етганида бу чашма ўз-ўзидан
қуриб, Ботирнинг ҳам гулдай ҳаётинин қуруқ ҳазонга айлантиради:
Наҳотки, айрилиқ азоби унинг паймонасига човут солади

У шошиб соатига қаради. Ундаги рақамлар "мени қувиб
етолмайсан, лоақал бир сония тўхтатолмайсан", деб мазах
қилаётгандай, аёвсиз ўзгариб, илгарилаб борарди.

Олиянинг қуруқшаган лаблари хиёл ҳаракатга келди.

– Сув

Ундан олдин кўзлари қизарган қайин синглиси Нозима чаққонлик
қилди. Пиёладаги сувга пахтани ботириб, опасининг қақраган лабига
босди. Бу ҳаракат уч-тўрт бор такрорланганида гўёки сўлиётган
ниҳолга сув қуйилганида жонлангани каби Олия ҳам кўзларини
очди.

— Мен қаердаман {1 – секин пичирлади у.

Ботир энгашиб жавоб берди.

— Уйдасиз, ҳозир ҳаммаси ўтиб кетади, Худо тифосини берди,
энди яхшисиз.




– Ҳа, Аллоҳга айтганим бор экан.

Олия чиндан-да ўзига кела бошлади. Чунки у сўзлаётганида
шишган қовоқлари орасида ёш кўринди, киприклари намланди.

– Ботир ака, менсиз сизга қийин бўлади, мен сизни ташлаб
кетолмадим

Бу, оддий калом эмас, юракка урилган ханжар эди. Ҳолбуки, у
ҳали ҳам аҳлидан қайтмаган, хотини ўзига келиши билан тайёрагоҳга
ўқдай учадиган даражада турарди.

Ташқарида оёқ товушлари эшитилди. Кўп ўтмай, оқ халатли
кишилар кириб келишди. Яна текширув, яна муолажа. Қил устида
ўтирган Ботир ипсиз боғланганлигини тушунди. Гарчи бир-икки
бор кўнглида ғулу кўтарилганига қарамай, хотинини шу ҳолатда
ташлаб кетгани виждони йўл қўймади. Аммо тезда ўзига таскин
берди. "Тошкентга навбатдаги рейс бордир".

Шифокорлар беморга ёрдам кўрсатишаётганида, у Акмал билан
боғланди. Ёрдамчисидан чиптани кейинги рейсга алмаштиришини
сўради. Афсуски кейинги учадиган самолёт айни пешин вақтига
зиқлаб қоларкан.

—У ҳолда Наманган билан боғлан, Фарғонага қўнғироқ қил,
хуллас, пешинда Тошкентда бўлишим керак.

У ўзича барибир улгураман, деган фикрда эди.

Телефон қопқоғини ёпганида, докторлар ҳам қайтиб чиқишди.

— Худога айтганингиз бор экан, хуруж ўтиб кетди. Энди касални
клиникага кўчирамиз.

Ботир шошиб сўради:

— Қачон, эртагами)

Жавоб кескин чиқди.

– Ҳозир амбуланс чақирдик. Вақт кутиб турмайди.

Худди шу пайт соткасида мусиқа янгради. Акмал экан.

— Ботир Аҳмедович, соат 13 да ўзимиздан чартер самолёт
учаркан

Бу хабар йигитга қайта жон бағишлади.

— Раҳмат, Акмам

Улар дарвозага етишганида остонага яп-янги амбуланс келиб

тўхтади.

"
Кийимлари солинган жамадонни таксига юклаб, неча йиллик
ҳаёти ўтган хонадонга қайтиб кирганида, Баҳорнинг юраги орзиқиб,
хатога йўл қўйгакини тушунди. Нега у шошилди, нега муҳаббатига




болта урди Акир, Ботирнинг хотини касаллигини биларди-ку. Ахир,
салкам олти йил тинчгина бахтли ҳаёт кечирди-ку Севгилиси доимо
оғзига қараб, айтганини муҳайё қиларди, жонидан ортиқ кўрарди,
меҳрини аямасди. Аммо, бу ғамхўрлик унга камдай туюлди, озига
қаноат қилолмади. Ботирнинг келиб-кетишлари гўёки ўзики
камситилгандай тушунишига сабаб бўлди. Унинг фалсафаси шундай
эди: "Мен уни севаман, у ҳам мени қўярга жой тополмайди. Шундай
экан, нега бирга яшамаймиз, нега ўз бахтимиз учун курашмаймиз7"

Баҳор ақл билан Худони таниганида, Ботирнинг ҳолатини
тушунган, оғир дамларда унга суянчиқ бўлган бўларди, аммо,
ҳиссиётлар исён кўтарганида, ўзини жиловлай олмай ЁЛҒизлигидан,
ёши бир жойга бораётганига қарамай тўкис бахт эгаси
бўлолмаётганидан изтиробга тушарди. Аввалига дайди шабададай
эсган хаёллар аста-секин қалбига худди ўргимчак тўрларидай ин
қурди. Бутун фикри-зикри муҳаббатини ҳимоя қилишга қаратилди.
Юрга ҳам, турса ҳам шу ҳақда ўйлайверди. Бора-бора ширин висол
онлари даҳанаки жанжалларга айланди. Ботир у билан бирга яшашга
чин дилдан рози, фақат оилавий аҳволи бунга имкон бермаётган
эди. Баҳор эса, вазиятни билиб туриб ҳеч нарсани тушунишни
истамасди. Боз устига, унинг тижорат ишлари орқага кетди. Катта
миқдордаги пули товламачи қўлида йўқолди. Иккинчи тарафдан
ота-онаси ҳам Тошкентдан туриб "қачон келасан", деган қийин —
қистовни кучайтираверишди. Шуларнинг ҳаммаси бирлашиб,
Баҳорнинг муҳаббатини нафратга, ғазаб ва зулмга айлантирди.
Лекин унинг ўзи бундай мушоҳада юритишга қодир эмасди. У ҳаётда
севгидай баҳоланадиган бурч, масъулият, андиша каби туйғулар
ҳам борлигини тан олгиси келмасди. Муҳаббат барчасидан устун,
деган ақида унинг жон-жонига сингиб кетганди.

Алалхусус, у ишққа қарши исён кўтарди. Тошкентга борганида,
чет эл фирмаларидан бирининг таклифига осонгина кўнди. Осонгина
кўнганининг боиси шу эдики, у "Барибир, Ботир ака мен билан
бирга боради, ёлғизлатиб қўймайди, ҳеч йўқ,. беш-олти йил хорижда
ишлаб, келажак учун замин ҳозирлаймиз. Энг муҳими, доимо бирга
бўламиз", деган мулоҳазада эди.

Тўғриси ҳам шу эди. Аммо... Ботир қаршисидаги икки йўлдан
қай бирини танлаши бу қадар қийин кўчишини у ҳисобга олмаган
экан.

Хонадон эшигини ёпаётганида, худди ўз бахтини ўз қўли билан
беркитаётгандай туюлди- ю, яна ички бир хуруж юрагини алғовдалғав қилиб юборди. Лекин, Баҳор кўчага чиқиб кетаётганлиги




боис куч билан ўзини босди. Акс ҳолда, юз бўёқлари чаплашиб, яна
изига қайтишига тўғри келарди.

Андижон кўчалари бу қадар қадрдон, бу қадар файзли эканлигини
энди билди. У нафақат уйи, нафақат севгилиси, балки киндик қони
тўкилган она Ватанини ҳам тарк этаётганлигидан чуқур изтиробда
ёнарди. Тайёрагоҳга яқинлашгани сайин бу азоб ўти тобора кучайиб,
юрагини ўйиб борарди.

Хеч қачон вақтида учмаган самолёт бу сафар холини холига
қўйиб парвозга шайланди. Баҳор божхона хизматчилари билан
узоқроқ суҳбатлашди, анави кузатув дарчасидан ўтаётганида вақтни
чўзди, тилло буюмлари-ю, соткасини беркитмади. Унинг бутун
эътибори тайёрагоҳ эшиги тарафда эди. У Ботирнинг етиб келишига
жуда ишонган эди.

Худди шу ўйи самолёт зинапоясида ҳам давом этди. У зинанинг
Ҳар бир пиллапоясини секин-аста босиб юқорига кўтариларди.
Ниҳоят, сўнгги босқичга оёқ қўйиб, ортига ўгирилди. Юрагидаги
ички бир сезги кўзи севгилисига тушишига кафолат бераётган эди.
Аммо тайёрагоҳ ҳовлисидан фақат бўйинбоғи шамолда учаётган
кузатувчи йигит турарди, холос.

Энди чиқмаган жондан умид деганларидай, сўнгги илинж қолди.
У Ботирнинг, ортидан пойтахтга етиб боришини жуда-жуда
орзулаган ва шу ниятининг амалга ошишини Аллоҳдан сўраган
ҳолида кўкка парвоз қилди.

Клиникага жойлаштирилган Олиянинг аҳволи тезда яхшиланди.
Афтидан, касаллик хуружи ўтиб кетганди.

Ботир Олиянинг укаси Азизбекни чақирди.

— Зарур иш чиқиб қолди, сиз опангизнинг ёнидан бир нафас
жилманг, сиҳат-саломатлиги ҳакида мени хабардор қилиб туринг,
қолган тапни кейин телефон орқали тушунтираман, – деб тезда
тайёрагоҳга жўнади.

Чартер рейс муддатидан кеч қолиб учди. Ботир Тошкент
тайёрагоҳига қўниши билан халқаро қатнов биносига ўтди. Бу ерда
ит эгасини, мушук бекасини танимасди. Афтидан, Европага
учадиганлар яқинлари билан хайр-хушлашмоқда эдилар. У Деҳли,
Владивосток, Париж, Люксембургга учадиган йўловчилар орасидан
Баҳорни тополмади. Сўнг бошига келган фикрдан дили ёришиб,
тўғри радиоалоқа хонасига кириб борди.

—– Илтимос, Баҳор исмли аёлни кутаётганлигимни эълон




қилсангиз.

Орадан уч дақиқа ўтар-ўтмас қуйидаги эълон ўқиб эшиттирилди.

— Андижонлик Баҳорой Сизни маълумотнома хонасида Ботир
Аҳмедович кутяпти:

Эълон уч бора такрорланди-ю, ҳадеганда, Баҳорнинг дараги
чиқавермади. Йигитнинг тарвузи қўлтиғидан тушиб, бошини эгиб,
кутиш залига ўтди. Шу тобда унинг кўзига ҳеч ким кўринмасди.
Мияси ари уясидай тинимсиз ғўнғиллар, хаёли бодроқдай
сочилганди. Энг муҳими, қаёққа бош уриши, кимдан ёрдам сўрашини
ҳам билмасди. Севимли ёрини атиги бир бора кўриш умиди
узоқлашгани сари юрагидаги оғриқ тобора кучайиб, ит азобига
соларди.

У оёқлари толиққанлигини сезди. Ташқаридаги заранг остига
ўрнатилган ўриндиққа ҳолсизгина чўкди. Кўнгли бузилиб,
киприклари намланди.

Кўзини қоплаган хира парда ортида Баҳорнинг маъюс қиёфаси
жонланди. Гўёки у "Сиздан шуни кутганмидим, лоақал кузатиб
қўйишга ярамадингиз", дея сўроқлаётгандай. Чиндан ҳам қисмат у
билан оғир ҳазиллашди. Баҳорнинг кетиши билан Олиянинг
хасталаниши айни бир пайтга тўғри келиши ақл бовар қилмайдиган
ҳолат эди. Айнан "ақл бовар қилмайдиган" воқеа рўй берди-ю,
Ботирнинг режалари барбод бўлди. Худди қўлига қўниб турган
булбул ногоҳон учиб кетгандай... Энг ёмони, Баҳор кейинги
воқеалардан мутлақо хабарсиз эди. Энди у Ботирни сира
кечирмайди. Энди ҳаммаси тамом, ҳаммаси ширин туш каби қалбда
ёқимли таассурот қолдириб, олис-олисларга учиб кетди. Ўтган олти
йиллик ҳаётдан фақат тотли таассуротлар қолди, холос. Тақдир энди
уларни яна қайта учраштирармикан Уларни бир-бирига қайта
боғлайдиган қандай ришта бор Нега Баҳор бунчалар тез ўзгарди
Ёки Ботир олдидан оққан сувнинг қадрига етмадими Йўқ. у
имконияти даражасидаги барча ишга қўл урди, юрагини берди,
ҳурматини жойига қўйди, ёлғизлигида мустаҳкам қоя каби ҳимоя
қилди. Лекин, эътибор қанча кучайгани сари эҳтиёж ортаверди.
Баҳор Ботирга бутунлай суяниб, унинг ҳар бир ҳижронини оғир
қабул қилишга ўрганди. Йигит эса дардманд хотинини ташлаб, ўз
бахти этагидан маҳкам ушлашга ҳадди сиғмади.

Энди бу айрилиқ умр бўйи елкасида оғир юк бўлиб юраверади,
унинг ўткир тиканлари эса елкасини эзаверади, эзаверади. Энди
қалб жароҳати ҳеч нима эмас. Бироқ, Ботир ҳамон Баҳорнинг ташлаб
кетганига ишонгиси келмас эди.




Ботир шомга яқин Баҳорнинг ота-онасиникига кириб борди. У
қариялардан ёруғлик чиқмаслигини биларди. Чунки Баҳор Ботир
туфайли беш йил улар айтмоқчи "тупканинг тагида" қолиб кетди,
Тошкентга кўчиб келмади. "Яримта эр" га ишониб ота-онаси, ўғлини
дийдоридан маҳрум этди. Шунинг учун ҳам кексалар сиртқи куёвини
кўпам хушлашмас, фақат зарурият юзасидангина суҳбат қуришарди.
Аслида Баҳорнинг бундай тез "бир қарорга" келишида ота-онасининг
беминнат "хизмати" борлигини ҳам йигит юракдан англаб етганди.
Шунга қарамай, у "йўлини йўқотганида" Аҳрор ака хонадонига қадам
босди. Кутганидай, мезбонлар уни совуққина қарши олишди. Аммо,
ҳайтовур ўтиришга таклиф этишди.

— Баҳор қайси Мамлакатга кетди, – сўради у бошини ердан
узолмай.

Аҳрор ака пишиллаб оғир нафас олди. Қўлидаги сочиқни стол
устига ташлаб, зарда аралаш деди:

— Етар, энди Баҳорни хаёлингиздан чиқариб ташланг.

Ботир эрталабдан буён битта ширин гап эшитмаганди. Буниси
ортиб тушди. Ўзини тиёлмай деди:

— Нега менинг туйғуларимни топтайсиз) Мен қизингизни
севаман, усиз яшашим қийин.

Аҳрор аканинг дум-думалоқ кўзлари совуқ йилтиради.

— Бунақа эртакни бошқа одамга айтасиз. Севар эмиш Севадиган
эркак бирга яшайди, шохдан-шохга қўниб юрмайди. Сиз ўзингизни
ўйлаб, икки аёлни бахтсиз қилдингиз. У ёқда хотинингиз тўшакка
михланиб ётибди, агар тек қўйсам, қизимни ҳам шу кўйга
солардингиз. Сиз, биласизми, қанақа одамсиз, эгоистсиз..,

Ботир бу ерда рўшнолик кўрмаслигини тушунди. Хайрлашмасдан
чиқиб кетди. Таксига ўтириб, тайёрагоҳга борди. Вақт алламаҳал
эди, атрофда одамлар сийрак, кундузги тўс-тўполон анча тинчиган
эди.

У барча чиптахоналарга учраб, Аҳророва Баҳорнинг қайси
мамлакатта учганини суриштирди. Ниҳоят, 7-чиптахонада тайёрагоҳ
ходимаси барча умидларини чил-чил синдирувчи жавоб берди.

— Тайёрагоҳ бошлиғи Аҳророва ҳақидаги маълумотни бировга
айтишимизни ман қилган, яхшиси, овора бўлмантг1

Тайёрагоҳнинг йўловчи ташиш бўлими бошлиғи, тепакал киши
Ҳам юқоридаги фикрни тасдиқлади...

Ботир Аҳмедович эрталаб ишга етиб келди. Биринчи ўринбосари
Ҳамиджонни чақириб, "Ёпиқлик қозон шундайлигича қолсин", деб
тайинлади. Столи устидаги аризани йиртиб ташлади. Азизбекка




телефон қилиб, Олиянинг соғлиғини суриштирди.
У иш бошлашидан аввал Баҳор ҳақида ҳеч нарса ўйламасликка
ўзига-ўзи сўз берди.

12

Орадан икки йил ўтди. Ботир Аҳмедовия севги ва севгилиси
ҳақида ўйламасликка аҳд қилиб қаттиқ адашган экан. Ботир юрсатурса, кўз олдида Баҳорнинг гўзал чеҳраси гавдаланаверди.
Қулоқлари остида эса унинг овози. Шу ўтган икки йил Ботир учун
йигирма йилдай, бир асрдай туюлди. Лекин, бирор кун, бирор лаҳза
бўлмади-ки, Ботир Баҳорни эсламаган, соғинмаган бўлсин. Кун
ўтган сайин Баҳорга нисбатан соғинчи кучайса-кучайдики, асло
камаймади. Ботирнинг назарида Баҳор кулиб кириб келадигандай.
Ҳа, юракка ҳеч қачон буйруқ бериб бўлмаслигини у жуда кеч
тушунди. Ҳижрон оташида ёнавериб, бир парча гўштга айланган
юрак муддатидан аввал чарчай бошлади. Ботир "Ўтиб кетар", деб
парво қилмади. Шифокорга учрашни эп кўрмади. Ботирви
ардоқлайдиган Баҳор бўлмагач, унинг соғлиғи кимга керак

Навбатдаги йиғилишни ўтказаётган бошлиқ одамлар кўз ўнгида
тўсатдан ҳушидан кетиб йиқилди.

У ўзини йўқотган паллада профессор Неъмат Солиевич 5 ёшли
набираси Нозиманинг рақсига маҳлиё бўлиб, қувончдан ял-ял ёниб
ўтирган эди.

Қўл телефонида ўша хабарни эшитгач, зудлик билан клиникага
етиб барди. Мана, бир ҳафтадан ортдики, беморнинг ҳолатида сира
ўзгариш йўқ. Аксига олиб, Германиядаги ҳамкасби ҳам жим. Юрак,
буйрак, ўпка ва жигар фаолиятини тетиклаштирувчи муолажалар
ўз таъсирини ўтказмаётганига сира тушиниш қийин. Беморда руҳий
стресс кучлига ўхшайди. Бироқ, энди ўзидан "гап олиш" осонмас.
Лекин, бу шак-шубҳасиз даволаш жараёнига ёрдам берарди.

Неъмат Солиевич ички бир умид билан қаршисидаги мониторни
очиб, Давид Василбевичдан бирон янгилик келдимикан, деган
мақсадда "почта қути" сини титкилади. Во ажаб, чиндан-да хат
келибди: "Азизим Неъмат Солиевич, афтидан, касалинг руҳий
зўриқишга учраган. Сен мана шу томонини ҳисобга ол. Бирон гап
топилса, дарров менга етказ. Сени қучиб, Давид""

Қизиқ, ҳозиргина ўзи ҳам шу ҳақда мулоҳаза юритиб турган
эди. Демак, фикр бир жойдан чиқаяпти. Энди "руҳий зўриқиш"
сабаби, аниқроғи, ўчоғини топиши керак, Бу хасталикни келтириб
чиқарувчи омилларни тезроқ аниқлаши керак. Биринчиси, ишдаги




муаммо. Бироқ, корхонада айтарли чалкашлик йўқ. Иккинчиси,
оилавий келишмовчилик. Бу ҳам ишончли омил эмас. Хотинининг
сурункали касаллигини ҳисобга олмаганда, ҳаёти бинойидек, Дўстдушманлари-чи Буни ҳам аниқлаган. Бу йигитда дўст ҳам, душман
ҳам йўқ, шекилли. Унда яна нима қолди. Эҳтимол, севги дардидир.
Айнан шу дардни бировга айтолмайди, кўнглини ёзолмайди, ўзи
Ҳам сезмаган ҳолида ич-этини еб бораверади. Айниқса, Ботирнинг
ёшида бу ҳолга тушишнинг ўзи бўладими.

Таассуфки, профессор умрида бировга қаттиқ боғланмаган, унинг
энг буюк муҳаббати тиббиёт, севинчи — оиласи, қувончи —
беморларга шифоси эди. У мазҳаббошимиз имоми Аъзам
раҳматуллоҳи алайҳдан бир қулни озод этиш фазилатлари тўғрисида
маъруза қилишини сўраганида, аввал бозордан қул сотиб олиб, бир
ҳафта ишлатиб, озодликка чиқаргачгина жума маъвизасини шу
мавзуга бағишлаганини эслади. Қулни озод қилиш туйғусини
қалбидан ўтказганлиги учун ҳам айтган ваъзи кўп қулдорлар
юрагини юмшатган экан, Аммо, бундай тажриба ўтказишнинг иложи
йўқ, бутун вужуди илмга қоришиқ одам севги, муҳаббат бобида ёш
йигитчалик салоҳиятга эга эмасди. Бироқ, профессор йўлда ётган
тошни тепиб ўтиб кетаверадиганлар тоифасидан эмасди. У, аввало,
бу тош қаердан, ким томонидан, нима сабабдан қўйилганлиги ва
уни четга суришдан биров азият чекмаслигини обдон мушоҳада
қилишга одатланганди.

У кабинетидаги узун китоб жовонига кўз югуртирди. Ибн
Синонинг "Тиб қонунлари" ни яна бир бор варақлади. Унда
ёзилишича, ишқ дардига мубтало кишининг юрак уриши гоҳ
тезлашиб, гоҳо секинлашар экан. Ранг-рўйи сомондай сарғайиб
бораркан. Ички аъзолари мўътадил ишласа-да, фаолиятида
ўзгаришлар рўй бериб тураркан. Булар тушунарли, аммо, муолажаси
қандай) Даво усули жуда оддий — фақат висол. Одлий-у, ўта қийин
савдо. Бу йигит — севги дардига учраган бўлса, севгилиси ким,
қаерда, ҳаётдан кўз юммаганмий..

Аввал шу саволларга жавоб излаши керак. Лекин, бу, айтишга
осан. Ахир, Неъмат Солиевич сеҳргар эмас-ки, ҳамма нарсани
бир куф-суф билан ҳал этиб қўйса. Бироқ, шу ҳолатда ҳозир у қўл
қовуштириб ҳам туролмайди. Тезроқ бирон чора топмаса навқирон
бир йигитнинг умрига зомин бўлади.

Неъмат Солиевич китоб жавонининг "Руҳий ҳолатлар" ҳақидаги
бўлимини очиб, Эммет Фокс исмли муаллифнинг "Тоғдаги
ваъзхонлик" китобини қўлига олди. Чунки бу асарда ҳам қимматли




фикрлар кўп эди.

Унинг диққати қуйидаги сатрларга тушди. "Ҳақиқий муҳаббат
бартараф этолмайдиган қийинчиликлар йўқ, муҳаббат доволай
олмайдиган касалликлар ҳам; муҳаббат очолмайдиган эшиклар ҳам;
ҳақиқий муҳаббат тилаб ололмайдиган гуноҳлар ҳам..." Жуда ажойиб.

Шу китобнинг ёнида Адам Жексоннинг "Соғлом бўлишнинг ўнта
сири" асари турган экан. У китобнинг 10-бўлими — "Муҳаббат
кучи" ни ўқишга киришди.

— "Муҳаббатнинг соғломлик учун муҳимлиги шундаки, — деб
ёзилганди унда. —У – ҳаёт асаси. Муҳаббатсиз умр ўз аҳамияти ва
маъносини йўқотади ва инсон депрессияга тушади. Муҳаббат тан,
ақл ва руҳга озиқ беради. Ўзларига нисбатан муҳаббат туйғусини
сезиб турувчи бемор бошқаларга нисбатан тезроқ тузалади. Чунки
инсон муҳаббатни ҳис этганида унинг вужудида оқ қон таначалари
миқдори ортиб, томир оқимига оғриқ ва стресслар билан курашишга
ёрдамлашувчи маҳсус гармонлар қўшилади ҳамда бундай инсоннинг
аҳволи бутунлай ўзгаради.

Коинотнинг кўпгина қонуниятлари мавжуд ва буларнинг барчаси
бенуқсон, лекин булар ичида энг асосийси — муҳаббат қонуни,
чунки муҳаббат абадий барҳаёт. Бу коинотдаги энг қудратли куч.
Муҳаббат туфайли барча муаммоларни ҳал эта оламиз ва
касалликлардан халос бўламиз. Мен кўплар нима учундир менсимай
қарайдиган муҳаббат соғайишда асосий омиллигига қатъий
ишонаман. Ва асл муҳаббатсиз асл саломатликка эришиш мумкин
эмас, деган фикрга менда заррача шубҳа йўқ".

Дафъатан кабинет эшиги секингина чертилди. Розилик
билдирилгач, оппоқ халат кийган, бошига оҳорли қалпоғини
қўндирган чиройли ҳамшира қиз ичкарига бош суқди.

— Домла, бемор Ботир Аҳмедовичнинг турмуш ўртоғи сиз билан
суҳбатлашмоқчи экан...

Неъмат Солиевич столи устидаги қалин ойнага гўштдор
панжаларини босиб, ихтиёрсиз ўрнидан турди.

— Айни муддао, айтинг, кирсин.

Кейинги икки йилда Олиянинг саломатлиги яхшиликка юз буриб,
ранг-рўйи тиниқлашган, чеҳрасида аёллик нафосати барқ урган,
руҳияти тетиклашиб, яшашга иштиёқи кучайган эди. У табиатига
мос равишда бироз тортиниб профессор кўрсатган дивандан жой
олди.

— Мен Ботиржон акамнинг аҳволидан ташвишда қолдим... — Олия
бу ёғини гапиролмай лабини тишлади.




Неъмат Солиевич шифокорлик фаолиятида бундай суҳбатларни
кўравериб, мижозлар кўнглига йўл топишнинг анча ҳадисини
олганди. Аслида беморга нисбатан унинг яқинлари ҳам ёрдамга
муҳтож, – деб ўйларди у. — Чунки хаста киши атрофидаги инсонлар
табиатан хушчақчақ, ҳаётта чанқоқ, муҳими руҳий бардам юришлари
керак. Бемор айнан уларнинг кайфиятига қараб ўз ҳолатини уқишга
интилади.

— Келганингиз жуда яхши бўлибди, — мулойим оҳангда гап
бошлади профессор. – Ўзим сиз билан мулоқот қилмоқчи эдим.
Келинг, очиқчасига суҳбатлашамиз. Бусиз мақсадга
эришолмаслигимиз аниқ.

— Албатта, мен ҳам шу мақсадда олдингизга кирдим. Эҳтимол,
бирон ёрдамим тегар.

— Баракалла Айни ҳақ тапни айтдингиз. Ҳозир бизга беморнинг
жонини омон сақлаб қолиш муҳим, қолган масалалар кейинчалик
ўз-ўзидан ечилаверади.

Олия муддаони тушунмаса ҳам бош ирғаб маъқуллади.

— Энди, мени кечирасиз-у, сизга бир савол, эрингизнинг сиздан
бўлак яқин кишиси бормидиё

Олия шу "нарса" турмуш ўртоғининг саломатлигига қандай
алоқаси борлигини тушунмай, кўзларини катта-катта очиб, дўхтирга
тикилди. Бироз ўйлаб, сўнг тиш ёрди.

— Аниқ билмайман, Мен ўз дардим билан овора эдим. Очиғи, у
кишига дурустроқ эътибор ҳам қилолмаганман. Бечора менга қараб
юриб охири ўзи... ётиб қолди. — Олиянинг кўнгли бузилиб,
кўзларидан ёш қуйилди. — Кечирасиз, асабим бўшроқ, — дея хижолат
чекди.

— Ташвишланманг. Фақат саволимга жавоб берсангиз кифоя.

Олия юпаниб, бироз тин олгач, яна ўйга чўмди.

— Биласизми, бизнинг орамизда қандайдир парда бор эди. Мен
у кишининг бировга кўнгил қўйганини аниқ эслай олмаяпман.
Эҳтимол, шундайдир. Бироқ, мени эҳтиётлаб сездирмагандир.

— Яхши, унда энг яқин дўстини айтинг.

— Андижонда жуда "ош-қатиқ" бўлган ўртоғини билмайман. Ҳа,
бир курсдош оғайниси бор, лекин Тошкентда. Илгари тез-тез келиб
турарди.

— Телефон рақами борми)

— Бор. Ҳозир айтолмайман. Бир жойга ёзиб қўйгандим. Уйга
бориб, сизга қўнғироқ қиламан.

—– Жуда соз. Билингки, бу одам бизга жуда керак.




Олия остонага яқинлашганида яна ортига ўтирилди.

— Домла, Ботир акам оёққа туриб кетармикан)

Профессор саволга савол билан жавоб қайтарди.

— Сиз неча йил оғридингиз 7

— Ўн йилдан ортди.

– Мана, оёқда турибсиз-ку. Худо хоҳласа, Ботиржонни ҳам
соғайтирворамиз. Сиз руҳингизни туширманг..,

Орадан анча фурсат ўтгач, Олия доктор билан боғланди. Неъмат
Солиевич телефон рақамини стол устидаги ёзув дафтарига муҳрлаб,
дарров Тошкентга телефон қилди.

— Лаббай — даста ичидан виқорли овоз эшитилди.

—– Кечирасиз, Анвар Чориевич, мен Андижон тиббиёт институти
профессори Неъмат Солиевичман.

— Ассалому алайкум, Неъмат Солиевич. Андижонлар яхшими,
ўзингиз соғ-саломат хизматларни бажарябсизми, ДИМОҒ ЧОҒМИ; —
Анвар Чориевич бундай такаллуфни водийликлардан ўрганган эди.
Ҳозир бор маҳоратини ишга солди.

— Анвар Чориевич, сизнинг Ботир Аҳмедович исмли дўстингиз
борми

Даста ичидаги овоз жаранглаб кетди.

— Ў, борми детанингиз нимаси; Ишқилиб, соғ-саломат
юрибдиларми)

—– Ҳамма гап шундаки, дўстингиз анча бетоб...

Анвар Чориевич чуқур ўйга чўмди. Сўнг гапни қисқа қилди.

— Эрталаб ҳузурингизга етиб бораман.

Анвар Чориевич ваъдасида турди. Касалхонада "обход"
бошланмасидан илгари у профессор қабулига кириб келди.

Неъмат Солиевич меҳмонни илиқ қаршилади, андижонликларга
хос мулозамат кўрсатди, бир пиёла чой қуйиб узатаркан, касбига
хос синчковлик билан унга назар ташлади.

Ўтган йиллар мобайнида Анвар анча тўлишган, кенг елкалари,
йўғон бўйни, жиддий қарашлари унга ўзгача салобат бахш этарди.
Овозидаги ўктамлик, мулоҳазакорлик, суҳбатдоши фикрини эринмай
тинглай билишлик хислатлари унинг маданиятли зиёлилигидан
далолат берарди.

Гурунг давомида профессор ўзини қизиқтирган барча саволларга
жавоб изларди.

— Ҳақиқатан, Ботир бир аёлни севарди. Ҳатто уларнинг никоҳига
гувоҳлик вазифасини ўтаганман. Очиғи, бундай севги тарихи
камдан-кам учрайди. Ҳар иккаласи ҳам бир-бири учун жонини




бермоққа шай эди.

– Ҳозир ўша аёл қаерда — Темирни қизиғида босди шифокор.

Анвар Чориевич бошини диван суянчиғига ташлаб бир муддат
ўйга чўмди. Сўнг мутлақо кутилмаган фикрини ўртага ташлади.

— Муҳтарам профессор, сизнингча Ботир ишқ дардида шу аҳволга
тушган, тўғрими

Неъмат Солиевич суҳбатдошига яқинлашиб келди.

— Худди шундай, барча тахминлар мана шу ташҳисга йўл очяпти.

Меҳмон бош чайқаб эътироз билдирди.

— Очиғини айтсам, муҳаббат куйида мен асфаласофилинга
учишим керак эди. Аммо, кўриб турганингиздай, соппа-соғман,
ҳатто жин урмади ҳам.

Бу, қизиқ мавзу эди. Меҳмон ортиқча зориқтирмай бошидан
кечган воқеаларни қисқагина айтиб ўтди. Хулоса мезбондан эди.
Шундай бўлди ҳам.

— Биласизми, Анвар...

— Анвар Чориевич Анваржон, деб атасангиз ҳам розиман.

— Бу ўринда сизнинг қисматингиз сал бошқачароқ. Сизни асраб
қолган ҳолат биласизми нима

– Мутлақо хабарим йўқ.

— Сизни жароҳатлаган ҳам, асраган ҳам хиёнат. Ҳа, ҳа, худди
шундай.

Анвар ўрнидан туриб дераза ёнига борди.

– Фикрингизни тушунмадим...

– Сизга аёнки, муҳаббат ва нафрат эгизак юради. Гоҳида рашк,
хиёнат ёки алдов маҳбуб ёки маҳбуба қалбидаги севги оташини
разаб оловига айлантиради. Сизнинг ҳаётингизда ҳам айнан шу
ҳолат юз берган. Сиз хиёнатни кечира олмагансиз. Яъни саф
муҳаббат соҳибасидан эмас, балки бевафо аёлдан ажралгансиз.
Тўғри, хиёнатни ҳам унутиш осонмас, лекин, юрақдаги ишқ ловиллаб
ёнаётган пайтда ҳижрон заҳматига дуч келишдан Аллоҳ асрасин.
Сиз севгингиз роҳатини ҳам кўргансиз, яъни оилавий ҳаёт қургансиз,
Хоҳлайсизми, йўқми оилавий турмуш барибир ўртадаги ошиқлик
тафтини анча пасайтиради. Ботиржон эса севгилиси тимсолида ўз
идеалини яратиб олган. Унинг ижобий фазилатлари миясига
муҳрланиб, қусурлари кўздан йироқ бўлган. Худди шу вазиятда
маъшуқасидан айрилиб, ўзи "езмаган ҳолда дард орттирган. Энди
бу дарднинг давосини қидириб топиш фақат менга эмас, сизга
Ҳам боғлиқ. Демак, ўша номаълум санам манзилгоҳи қаерда

Анвар Чориевичнинг ранги ўзгарди, унинг бодом қовоқлари




қисилиб, юзига хижолатчилик соя ташлади.

—- Буни қаранг. Иш шу аҳволга боради деб хаёлимга Ҳам
келтирмагандим.

Профессор унинг кўнглига қўл ташлади.

—– Илтимас, бирон сир қолмасин, дўстингизнинг ҳаёти қил устида
турибди.

— Унинг шу аҳволга тушишига мен ҳам айбдорман.

Неъмат Солиевич таажжубланиб меҳмонга сирли қаради.

—– Сиз айбдор" Бунисини кутмагандим.

— Баҳор чет элга отланганида, Ботир менга учради. Айтишича,
севгилисининг ота-онаси уни қаерга кетганини яширишган экан.
Мендан шу сирни билиб беришни илтимос қилди. Афсуски, бу
масалага жиддий эътибор бермадим. Кейин у телефон орқали
қисти-қафасга олавергач, Чекинишга иложим қолмай, Аҳрор ака
билан танишдим. Шубҳасиз, Ботирнинг дўсти эканлигимни
сездирмадим. Учинчими ёки тўртинчи улфатчилигимизда, у қизи
Баҳорнинг Германияда ишлаётганлигини гуллаб қўйди. Шу заҳоти
хатосини фаҳмлаб, бу ҳақда бировга сўз очмаслигимни сўраб онт
ичдирди. Албатта, онт ўз йўлига, мен Ботирни қайтадан
"касалланишини" хоҳламаганим учун, унга ҳеч гап айтмадим.
Назаримда, у ишда ҳам, оилада ҳам ҳаётини изга солиб олгандай
туюлди. Илтимосини охирига етказмаганлигим учунми ёки
Тошкентни унутиш ниятидами, ҳар ҳолда жуда кам гаплашардик.
Кейинчалик Баҳор тўғрисида чурқ этиб оғиз очмади. Мен ҳам уни
ёддан чиқарди, деб ўйлабман. Буни қаранг-а1

– Майли, бу ерда сизни айблай олмайман. Яхшиси манзилни
ёзиб беринг. Ҳозироқ интернет орқали Давид Василъевич билан
боғланаман. Демак, Цайтунг штрассе, 28, булъвар 13, уй 49, Аҳророва
Баҳор. Қандай бахт1 Яхшики, Америка ёки Канадада эмас экан.
Давиджон бу манзилни шеств секундда топади. Сизга минг раҳмат.
Сиз нажот фариштаси бўлдингиз. Сизни менга Худо етказди.

Неъмат Солиевич худди ёш боладай яйраб кетди. У ўзида йўқ
хурсанд эди. Анвар Чориевични Ботир ётган палатага бошлаб кирди.
Бу пайтда унга сунъий нафас улаб қўйишган, беморнинг рангрўйи бир ҳолатда эди.

– Ботир, мени танияпсанми Сенга нима бўлди, дўстим

Анвар ўзини тутолмай, кўзига ёш олган эди, профессор уни
қўлидан ушлаб, четроққа тортди.

– Ҳозир ҳамма нарсани сезиб ётибди. Кайфиятингиз унга ёмон
таъсир қилиши мумкин. Ўзингизни қувноқ кўрсатинг. Худо хоҳласа,




тез орада оёққа туради.

Ботирнинг кўзлари ҳиёл очилди-ю, лекин, Анварни танимади.
Худди мажоли қолмагандай яна уйқуга кетди.

Анвар Чориевич касалхонадан ТЎҒри дўстининг хонадонига борди.
Саломат ая, Олия, Қодиржон билан кўришиб, уларнинг кўнглини
кўтарди. Ўша куни Қодиржон билан гаплашиб ётди. Эртаси доридармонга деб пул қолдириб, яна Тошкентга қайтди. Унинг бирданбир мақсади Аҳрор акани йўлга солиш эди.

13

Давид Василъевичдан хушхабар келди. Ўзбекистонлик Баҳор
Аҳророва Германия — Швейцария – Ўзбекистон қўшма корхонасида
таржимон бўлиб ишлаётган экан. Аммо, у Ботир Аҳмедовичнинг
бетоблиги тўғрисидаги хабарни сиполик билан қабул қилган эмиш...
Бу ёғи унинг виждонига ҳавола, деб ёзибди Давид ака.

Баҳорнинг топилгани Неъмат Солиевични чексиз севинтирди.
Бироқ севгилисининг хасталигига ортиқча урғу бермаганлигидан
хавотирга тушди. Вақт эса, ўтиб боряпти. Бугун роппа-роса ўнинчи
кун.

Эҳтимол ҳамкасби масаланинг моҳиятини яхшироқ
тушунтирмагандир. Ундай деса бутун жаҳонга номи кетган олим
ҳақида бундай иштибоҳга боришнинг ўзи ноқулай. Наҳотки икки
йил мобайнида қиз қалбидаги туйғулар сўнган бўлса У ҳолда
Ботирни ҳеч қандай муолажа тузатолмаслиги аниқ. Унга фақат севги,
меҳр, муҳаббат кучи керак.

Профессорнинг боши қотди. Шу кетишида бемор яна бир ҳафтага
чидаши мумкин. Кейин... у ёғини ўйлаш ҳам оғир. Агар унинг ҳаёт
шами сўнса, дунёда Севги деган тушунчага минг лаънатлар ўқийди.
Ахир, не-не алломалар, адиблар ишқни гўзаллик, яхшилик, поклик,
комиллик тимсоли сифатида таърифлаган эмасмиди Бутун эса у
гулдай умр илдизига болта урмоқчи. Қани, адолат, қани, садоқат 1
Қани, китобларда битилган Лайлию Мажнун, Тоҳиру Зуқролар
Қани, Фарҳоду Ширин Бундан хулоса шуки, одамзод севгимуҳаббатдан ўтдан қочгандай узоқ юришлари керак экан-да Ана,
бу тузоққа тушганлардан бири ақлу хушидан ажралиб ётибди. Эртага
ким билади, майса устидаги шудрингдай омонат жон худди
маъшуқаси каби танга бевафолик қилар. Нима бўлганда ҳам энди
қирқ ёш бўсағасидаги навқирон йигитнинг осонгина, жимгина
риҳлатга юз тутиши адолатдан эмас. Профессор тиббиёт эришган
барча кашфиётларни ишга соляпти. Энг замонавий дори



дармонларни қўллаяпти, бутун маҳоратини сарфлаяпти, аммо, бу
ишқ дардининг давоси бўлак бўлса, на илож.

Шу тобда ўша Баҳор исмли аёл кўзига илондан совуқ кўриниб
кетди. Иложи топилса-ю, боплаб адабини берса, қотилликда айбласа,
хуморини ёзса. Афсуски, бунинг сира имкони йўқ. У номаълум
гўзал бошқа сарҳадда, бошқа орзулар оғушида эркаланиб, эҳтимолки,
яна бир ўлжаси жонига кўз тикиб юргандир. Эҳ, бевафо дунё...

Эшик огоҳлантиришсиз очилди. Хонага навбатчи шифокор
шоштилиб кирди.

— Профессор, Ботир Аҳмедовичнинг аҳволи оғирлашди

Бу гап Неъмат Солиевичга "беморингиз ўлди", дегандай совуқ
эшитилди. Ҳаётида илк марта мўлжални йўқотди, тиззалари ўзига
бўйсунмай ўрнидан туролмай қолди.

– Проф..

– Чиқ1 Тезда кўзимдан йўқол – Беихтиёр ғазабини босолмай
бақирди у. —– Наҳотки, тиббиёт шунчалар ожиз, мамлакатга таниқли
олимнинг қўлидан ҳеч нарса келмаса. Бу, нима деган гап

Неъмат Солиевич жонлантириш бўлимига деярли чопиб борди.

Йўлакда йиғлаб ўтирган қайнона-келин, зинапояда тик турган
таниш —– билишларга эътибор бермай, Ботирнинг ёнига яқинлашди.

– Қон босимини ўлчант

Кўк халатли врач дарров жавоб берди.

— Ўлчадик, 50 га 70.

– Юрак уриши қандай

—– Пумс пасайяпти...

Неъмат Солиевич Ботирнинг қовоғини очиб, кўз қорачиғига узоқ
тикилди.

Бўйнига қўлини қўйиб, томир уришини кузатди, фонендаскоп
орқали юрагини эшитди.

– Йигитлар, шу ҳолатдан чиқариб олсак, марра бизники. Қани,
қўшимча муолажани бошладик. Кислород борми, яхши. Оёғини
музлатманғлар. Сен, ҳамшира, томирига туш, дорини аста-секин
юбор, қўрқма.

Муолажа авжига чиққанида, ташқарида навбатчи ҳамширанинг
"Кирманг, мумкин эмас, кирманг1" деган хитоби янгради.

Неъмат Солиевич жаҳли чиқиб, зарда билан эшикни очди. Очди-ю,
бир нафас ҳайратланиб туриб қолди. Худди шу фурсатда хонага адл
қоматли, сочлари ёзилган, ошюқ юзларида баҳор ифори таралаётган
гўзал аёл кириб келди. У ҳеч кимга қарамай, ҳатто салом-аликни ҳам
унутиб, бемор қаршисида тиз чўқди. Нозик бармоқлари билан унинг




сочлари, пешонаси, ёноқларини силади. Сўнг юзини-юзига босиб, оҳиста
пичирлади.

– Мен келдим, Ботир aka!

Неъмат Солиевич Баҳор келганини англади-ю, қалбида бояги
исёндан асар ҳам қолмади. Боз устига, кўнгли бўшашиб, кўзларида
ёш ҳалқаланди.

— Муолажа тугади, энди беморни ёлғиз қолдирамиз.

Врач аёлга нигоҳ буриб сўради:

— Бу хоним-чи

— Бу, хоним эмас, Баҳор) Баҳор шу ерда қолади.

Шифокорлар ташқарига чиқишди. Аёлнинг илтижоси давом этди:

— Ботир ака, мени эшитяпсизми, Баҳорингизман

Ботир ҳеч нарсани сезмасди.

Кеч тушиб, қоп-қора тун бошланди. Баҳор ҳамон бошини
беморнинг кўксига қўйиб, тиз чўкиб ўтирарди. Эртаси тун ярмидан
оққанида жим-жит хонада бир сас эшитилди.

— Баҳор, Баҳор1

Аёл бир сесканиб, ўрнидан туриб кетди. Юраги қинидан чиққудай
урарди.

— Баҳор, қаердасиз (1

—– Мен ёнингиздаман, жоним. Кўзингизни очинг. Сизни
COFHHAMM...

Қарийб бир ҳафта бир-бирига чирмашган киприклар беихтиёр
ҳаракатга келди. Улар орасидан томчидай йилт этган нур кўринди.
Ва шу заҳоти:

— Баҳор, сиз Баҳормисиз — деган ожиз сўроқ эшитилди.

—– Ҳа, мен сизни қийноққа солган, оромингизни ўғирлаган ўша
Баҳорингизман. Мени кечиринг, жоним

Неъмат Солиевич бу кеч хонасида тунаётган эди. Ботирнинг
тилга кирганини эшитиб, палатага ўқдай учиб кирди. Беморнинг
умумий ҳолатини кўздан кечиргач, кайфияти чоғ бўлди.

– Ботир, иним, мени танияпсанмиё

Бемор базўр жилмайди.

– Прафессор1

—– Ҳа, баракалла1 Энди бир гап айтаман-у, аянгнинг ёнига
қочаман. Аммо-лекин, дард чексанг арзийдиган маъшуқанг бор экан.
Бу ёғига қўлдан чиқарма, жон бераман, деб овора ҳам бўлма. Ҳали
ҳаёт олдинда. Дард келади, кетади, севги — барҳаёт.

Профессор худди ёш боладай сакраб "Яшасин, севги: Яшасин,
мангу муҳаббат "дея чапак чалиб юборди.




Баҳор қаддини ростлаб кутилмаганда, профессорнинг яноғидан
ўпиб, миннатдорлик билдирди.

Неъмат Солиевичнинг кайфияти аъло эди.

— Ана, холос, ишқилиб бу дард бизга юқмаса эди, — дея кулиб
ҳазиллашди.

– Хавотир олманг, профессор, бу, юқумли эмас, — ҳазилга ҳазил
билан жавоб қайтарди Баҳор.

Севишганлар ёлғиз қолишди. Баҳор яна жойини эгаллаб,
Ботирнинг соқоллари ўсган юзларини одатича панжаси орти билан
силади.

— Ботир ака, севгини қалбга кўмиб бўлмас экан. Икки йиллик
ҳижрон менга минг йилдай туюлди.

Йигитнинг кўзларида севинч порлади:

– Мен уни кўмишга интилмадим, фақат ўзим билан бирга олиб
кетмоқчи эдим.

Санамнинг юзлари хижолатдан анор тусини олди.

— Энди ҳеч қачон, ҳеч қаерга кетиш йўқ, — деди у энтикиб.

Ботирнинг қўллари унинг нозик елкасини қидириб топди.

— Қочиш ҳам денг...

Баҳорнинг лабларидан томган жон шираси Ботирга қайтадан
ҳаёт бағишлади.

2006 йил, апрел — сентябр.




Абдумутал АБДУЛЛАЕВ

ДАРД

Қисса

Муҳаррир Шукур Қурбон
Бадиий ва техник муҳаррир Рустам Исакулов
Мусаҳҳиҳлар Назира Шакарова
Муҳаматжон Турдиев

Босишга рухсат этилди. 7.08.2007 й.
Қоғоз бичими 60х84 У.
Босма табоғи 11. Адади 1000 нусха.
Баҳоси келишилган нархда. Буюртма М 105

Алишер Навоий номидаги Ўзбекистон
Миллий кутубхонаси нашриёти.

Алишер Навоий номидаги

Ўзбекистон Миллий кутубхонаси босмахонаси.
Тошкент, Х. Сулаймонова кўчаси, 33


