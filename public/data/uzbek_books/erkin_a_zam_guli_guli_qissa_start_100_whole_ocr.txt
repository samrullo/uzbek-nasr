 

ГУПИ-ГУ(ПИ

Қисса

 

qapa th o 2
иа тин a O колаФ
рамал 98

PAfra ynab KER y0t AR MAC.

Яқин-яқингача қайси даврага кирмайин, орада энг ёши мен бўлиб чиқардим.
Бугун қарасам – кўпчилиги мендан ёш...
Ажабо, қачон, нега бундай бўлди"

-.У дара ичкарисидаги овлоқ маконидан яккам-дуккам
тошларга оёқ қўйиб лўкиллай-лўкиллай сув бўйига тушиб
келади.

Тоғ булоқларидан тўпланган сув мўъжиза йўллар билан
кориз орқали ўтиб дара оғзида чоғроқ кўл ҳосил қилган. Кўл
сатҳида вижир-вижир доира ясаб, икки харсангтош орасидан бир тегирмон сув пастга оқади.

Қирғоқда қўққайиб у бир нафас кўлга тикилади, сўнгра
шошилмай иштонбоғини ечади-да, сувга қараб чоптириб
юборади. Шу асно этакка – қишлоқ тарафга тантанавор
назар ташлаб қўяди.

Ишини битириб бўлгач, кўл лабига чўнқайиб ҳовучлайҳовучлай сувдан ичади...

жи

— Маймун нариги дунёга кетганига минг йил бўлди,
бориб нима қилдик) — дейди Маҳмуд боғбололик Салом
чопағоннинг таъзиясидан чиққанимизда.

— Шуникига бориш керак-да, оғам, — дейман мен. Маймуннинг ўлганини эшитиб кечадан буён хаёлимда нималар
айланаётганини у қаёкдан билсин

Шеригим мошинасини истар-истамас боғ-боғот оралаб
тоғ томон кетган тошлоқ торкўчага буради.

— Ўлган одамни ёмонлаб бўлмайди дейдилар-а, нимага
Ёмонни ёмон дейиш керак-ку)


Эркин АЪЗАМ

 

– Одам-да, жўра, одам, – деб қўяман хаёлчан. — Тирилиб
келиб ўзини ҳимоя қилолмаса1

— Маймунга айланган одам денг1

Қулоғимга шу тобда бирон гап кирмайди.

кил

Маймун синфда энг орқанги қаторда ўтирарди. Олдинда
бўлса, доскани тўсиб қўйиши тайин эди-да. Найнов, суяги
бузуқ, бесўнақай. Жимгина ўтирса ҳам кошки экан: гоҳ ёнига
узалиб қўшни партадаги Мастура дарознинг сочидан тортади, гоҳ олдинги қаторга шох ташлаб биров тиш уриб турган
олмами-беҳига чанг солади. Ўқитувчи кўриб қолиб танбеҳ
бергудек бўлса, тиржайган кўйи дўриллайди: "Иҳ, иҳ, нима
қиппан7"

У бизлардан тўрт-беш ёш катта, кўпимизнинг ёопа, ёакамиз билан ҳам синфдош бўлган. "Суриштириб кўринглар,
бу ҳали биронтангнинг отанг биланми, энанг билан ҳам
бирга ўқиган чиқар, – дер эди таптортмас Маҳмуд. – Билимга ташна-да, ўқиб чарчамайди". Бунақа гапларга Маймун
парво қилмайди, "иҳ-иҳ"лаб тиржайиб тураверади, жуда
жонидан ўтказсангиз, "Салага1" деб қўяди, бас. Ё. гапнинг
фаҳмига етмайди, ё иззат-нафс деганини худо кўп кўрган.
Овсар, довдирроқ. Маймун-да. Бўлмаса-ку, Маҳмудга
ўхшаганлар унинг дамигаёқ учиб кетади-я1

У мактабга онда-сонда келарди — бир эшак овора, аммасиникига тоғдан тезагу сомон ташимоқдан ортмайди.
Келганида ҳам липпасида титилиб кетган аллақандай дарслик, кўйлагининг ичида неча букланган бир дафтар, холос.
Ручка-қаламни дарс маҳали униси-бунисининг қўлидан
тортиб олади. Лекин на бир нарса ёзади, на бирор нарса
ўқийди. Чамаси, ўқиш-ёзишни ҳам билмасди у. Улгудек
нўноқ, "тупой" (Маҳмуднинг гапи).

Қарангки, шу туришида Маймун унча-мунча ўрисча
чулдираб қоларди. Айниқса, сўкишларини қойиллатарди.
Калхонадан ўрганиб келган. Оғзимиз очилиб ҳавас билан
термилсак, "Иҳ-иҳ, тўти Катия бутининг орасига олиб бир
қисса, хитойчаям гапириб юборасан1" дерди у.


Гули-гули

 

Маймун Райма (Раҳима – Райима) битлиқи билан
ёнма-ён ўтирарди. Шўрлик қизнинг битини биров ушлаб
кўрмаган, лекин бошидаги рўмоли доим қийшайиб, қўсқи,
ночорроқ кийимда юрганига "бит-мити ҳам бўлса керак"
деган хаёлга борарди одам. У қишлоқнинг бир чеккасидаги ташландиқ, дару деворсиз ҳайҳотдек чорбоғда кўзи
ожиз момоси билан яшарди. Ота-онаси ким, борми ўзи,
бўлса қаерда – биров билмасди. Райма битлиқи бор, унинг
кўр момоси бор, тамом.

Пича тайтувроқ бу қиз ҳам "ака-опаларимиз билан ўқиган"лар сирасидан, Маҳмуд айтмоқчи, "Ё" синф
ўқувчиларидан эди.

Баъзан дарснинг қоқ ўртасида Райма бетини чангаллаб,
пиқиллабсинфхонадан чиқибкетар, ўқитувчи "Тожиқулов1"
деб бақирса, Маймун шифтдай бўлиб тиржайиб турар эди:
Ч"Иҳ, иҳ, нима қиппан мен" Ўзи-ку, ўзи оёғини оёғимга
ошириб ўтирди""

Райма битлиқи шу кўйи ҳафталаб мактабга келмай
қўярди. Бора-бора буткул кўринмай, бор-йўғи ҳам эсимиздан чиқиб кетди. (Ҳозир бормикан) Бўлса, қаерларда у
шўрлик, бенаво синфдошим2)

Маймун аммасининг уйида юрарди. У ҳам ғирт етимча: на отаси бор, на онаси. Бундан кўп йиллар бурун отаси
бир кеча онасини чавоқлаб ташлаб, қўлида қонга беланган
қассоби пичоқ, ўз оёғи билан милисахонага борган, кейин
туман марказидаги чорбоғда очиқ суд бўлиб, қамалиб кетган. Судини ўзим кўрмаганман-у, аммо ўшандаги бири биридан хунук шов-шувлар қулоғимда қолган: отувга ҳукм
қилинибди, отилармиш; йўқ, тирик экан, йигирма беш йилга кесилибди; Сибирга жўнатганмиш, самолётда қишлоқ
устидан ўтаётиб ҳовлисини мўлжаллаб хат ташлаган экан,
хат тўппа-тўғри келиб чалпак пишираётган Майрам кампирнинг (онаси) қозонига тушибди, унда "Қайтиб келиб
у ғарзотнинг бор уруғ-аймоғини пичоқдан ўтказмасам,
энам хотиним бўлсинг" дея қасам ичиб ёзган эмиш; йўқйўқ, аллақачон отилиб кетган у, хўп денг энди, ўтган йили
айни мана шундай саратон кунларида отилган, а-аниқ1 Ва
ҳоказо.


Эркин АЪЗАМ

 

Мен бу гап-сўзларни ҳамиша гавжум, ҳамиша қизғин
мачит-магазин айвонидаги гурунглардан билиб олганман,
албатта. Бола ҳолимга.

Нимаям дердингиз, Маймунимиз ўша одамкушнинг
пуштикамаридан бино бўлган бир махлуқ-да1 Айтгандай,
қишлоққа кўчма зоопарк келиб кетганидан кейин у ростакам маймунга айланди – илгари оддийгина Мўмин ё Мўмин
дароз, Мўмин найнов, энағар Мўмин, йўқ-йўқ, Мўмин кал
эди, Мўмин кал

Кал эмиш, унинг бошида мўйсиз жойи йўқ, бодроқдек,
жингала-жингала) Бултур Қўшдарёга пахта теримига борганимизда шу бўй-басти, шу жингалаклари билан у кунуззукун пайкал оралаб юриб атиги тўрт килогина "оқ олтин"
терган, кечқурун "штаб" чоғи жисмоний тарбия ўқитувчимиз
Орзиқулов уни холироқ хонага олиб кириб, жингалак сочларидан маҳкам чангаллаб, кирза этик билан роса қорнига тепган – қани, миқ этса-чи, қани, бир тола сочи юлинса-чи)

Буни сўнгра Ваҳший (болалар қўйган лақаб) Орзиқуловнинг ўзи ҳам таажжуб аралаш талай вақт нақл қилиб
юрган: "Шу соламан денг, саси чиқмайди-я1 Жони тошдан
экан бу энағарнинг. Сочиям қайишдай, шунча ғижимлаб
тортаман — бир мўйини узолмасам-а, тавба) Анча-мунча
кайфим ҳам бор эди ўзи".

Маймуннинг талқини эса ўзгачароқ: "Епти шу гапига1
Неча кун чатаноғини кериб юрди-ку, қаерига тепганимни
сўранглар ўзидан"

жи

Ялтир кал, чўтир кал, қўтир кал – шуларнинг барига қирон келди. Калларга, умуман, ўтмиш сарқити
ҳисобланган калликка қарши ёппасига кураш бошланди.
Коммунистик жамият қурувчиси ҳар жиҳатдан тўкис,
соғлом, иложини топса, жингалаксоч бўлмоғи лозим эди.
(Дарвоқе, шу ғояни кўтариб чиққан "бепоён юртим"нинг
ўша кезлардаги бош подшоси ўзи шақ-шақ кал эди, ялтир кал Бироқ унга қарши, йўқ-йўқ, унинг кал калласига
қарши курашмоқ, яъни бошини даволамоқ ҳеч кимнинг

Гули-гули

 

хаёлига келмасди. Бунинг иложи ҳам йўқ эди-да. Биринчидан, подшо жуда қари, демак, бошидаги иллат ҳам
шунга яраша эски, маддалаб кетган —– бедаво; қолаверса,
ундай Бош каллани тиззалари орасига олиб мараздан тозалайдиган тўти Катия қайда дейсиз Унақаси топилгудек
бўлса ҳам, аввал ўзининг бошини тап-тақир қилиб борсакелмасга равона этиларди.)

Айни дарс қизиган палла дафъатан синфхонага мактаб
директори ёки илмий мудир бошлиқ оқ халатли уч-тўрт
дўхтир кириб келади. Бирор ёққа жуфтак ростлаб бўпсиз –
тўрттараф қопқон. Дўхтирлар қаторма-қатор юриб биттамабитта бош текширади: яра-чақаси йўқми, бўлса – юқумли
кал эмасми7 Ёнидаги шериги исм-фамилияларни ёзиб 6б0ради. Охирида машъум ҳукм ўқилади. Рўйхатга тушганлар
изиллаб йиғлаган, бирови эшикка қараб қочишга уринган,
кимдир – директорми, илмий мудирми уни қувлаган, яна
бошқаси "ҳеч қаёққа бормайман" деб оёқ тираган, кимдир
уни эшикка қараб судраган – хуллас, жаннат билан дўзах
ўртасидаги қиёмат савдосининг ўзгинаси

Бизнинг синфдан беш болада шундай иллат бор экан.
Райма битлиқи ҳам кал бўлиб чиққанига нима дейсиз
Шўрлик қиз, энди ҳайҳотдек чорбоғда анови кўр момоси
ёлғиз нима қиларкан-а7 Келиб-келиб қиз болага қаёқдан
юқибди7 Қаёқдан бўларди – ёнма-ён ўтирадиган қўтир кал
Мўмин дароздан-дат "Иҳ-иҳ, кал эмас-э бу, язнам ўроқ билан солган жойлар-ку1" дея ҳирингларди у нуқул.

Калликка маҳкум этилганлар шу ернинг ўзидаёқ касалхонанинг тешик-туйнуксиз махсус мошинасига босиб олиб
кетилди. Тўғри, уч кунми-тўрт кундан кейин улардан бири
– Содиқ таранг қайтиб келди: кал эмас экан; бошидаги чақа
жойлар оддий шукуфа бўлиб чиқиб, дори-пори суртиб унга
жавоб берилибди.

Шу билан калларимизни икки ой чамаси мактабда
кўрмадик. Улар туман шифохонасининг этагидаги юқумли
касалликлар бўлими – калхонага элтиб ташланган эди. У
ерга яқин йўлаб бўлмасди: аллақандай бадбўй ҳид1 Ёнидан ўтиб қолсангиз, уч-тўрт кунгача димоғингизда макон
қуради.


Эркин АЪЗАМ

 

Қочиб кетмасин дебми, каллар ҳатто касалхона ичида
ҳам бўйсира қилиб сафга тизиб қўйиларди. Кўргани балодан қочгандек қочарди улардан. Диққинафас жойда ётавериб ёвузлашган шекилли, айримлари сафдан чиқасолиб
устингизга отилар ва калласини ҳар ёғингизга суйкамоқ
бўлар эди: "Юксин, сенга ҳам юқсинг"

Собиқ калларнинг ўзи кейинчалик бизга гурунг беришича, даставвал изиллатиб сочларини писка билан таптақир қирибди, сўнгра тўти (тётя) Катияга топширибди
уларни. Бир ҳафта-ўн кун ўтгач, тўти Катия – эркакнамо,
кети тандирдек келадиган барваста ҳамшира — бошга музлатадиган алламбало суртиб, иллат ин қурган жойлардаги
соч толаларини мўйчинак билан битта-битта юлиб чиқар
экан. Йўғ-э, оғрийди-ку1 Бундай: аввал каллангни бақувват
тиззалари орасига қисиб олади. Этагининг остиданми7
У-у-увв, зўр-ку1 Нимасини кўрдинг7 Ўзи жонинг чиқаман
деб турибди-ю, кўзингга бир нима кўринармиди: Оёғинг
бу ёкда типирчилаб ётибди, сочингни битталаб суғуряпти,
ёмон, ёмон "Всё, всё, болвше не могу1" деб чинқирасан,
"Потерпи, дорогой, потерпи", деб туради тўти Катия. Жонидан ўтиб кетган баъзилар "Бўлди, бўлди-е, энангни
Тўти Катия – кети катта-я1"" дея бақир-чақир қилиб аламидан чиқмоқчи бўлар экан. Бир маҳал қарасанг —– оёқларинг
ости ҳўл бўлиб қолади. Нимага, ким7 Тўти Катиями7 Ким
бўлсаям-да, ишқилиб, жиққа ҳўл

Ҳароми Мўмин ўшанда этак остидан аллақаёққа қўл
чўзиб юборган, дейишади. Тўти Катия унинг калласига
муштлаб, "Ух, сволочъ, зараза, а ну-ка убери руки1" деганмиш. Мўмин энағар ҳиринглармиш: "Интересно, просто
интересно",

Соч юлиш азоби икки-уч бор такрорланганидан сўнг бошга малҳамдори суртиб, устидан дока қопланар экан. Худди
немисларнинг тўнкарилган декчасимон қалпоғига ўхшаб туради у. Ана шу "қалпоқ" қуриб, кўчиб тушса, тагидан соч,
соғлом соч ўсиб чиқади. Кўпинча жингала-жингала

Мўмин кал ҳам шифохонадан жингалаксоч бўлиб
чиқди.

Аммо у барибир кал, Мўмин кал эди;


Гули-гули

 

жи

Биргина Мўмин эмас, тўти Катиянинг "бути орасидан ўтганлар"нинг деярли бари қуюқ-қалин сочли, баъзилари ҳатто ажиб жингалаксоч бўлиб қолгани рост.
Боз устига, мактабда шунча ўқиб "твоя-моя"дан нари
ўтолмаганларнинг икки ойгинада ўрисчадан киройи мулла бўлиб чиққанини айтмайсизми1 (Тўти Катия "калсоз"
ҳамширами ёки ўрис тили муаллимасимиди денг-а1) Лекин барибир "кал" лақаби уларнинг серсоч бошига мум
сақичдек ёпишган эди.

Шу тариқа мактаб болалари орасида каллик иллатига
қарши кураш ҳаракати муваффақиятли якун топди. Якун
топишга топди-ю, анови бадбўй ҳид сира аримаганига нима
дейсиз1 Бу сабил бошнинг терисигагина эмас, мия-миягача
сингиб кетганмидики, дам-бадам гупиллаб димоққа урарди. Камига денг, собиқ калларнинг аксарияти алланечук
бети қаттиқ, шафқатсизроқ бўлиб қолгандек.

Қора ўтмишдан қўтир эсдалик сифатида турсин дейилдими ёки шунча одам ёппасига тўти Катиянинг мижозига айланса, шўрлик ҳамшира ҳарчанд бақуввату барваста
бўлмасин, бундай кўламдор вазифага ёлғиз дош беролмай қолиши, боз устига, ёзги дала ишлари бирдан тўхтаб,
порлоқ келажак пойдеворининг қурилиш суръатига футур
етиши назарда тутилдими, ё балки адолатли замон афзалликларини яна бир карра таъкидламоқ мақсадидадир,
хуллас, катта ёшли калларнинг бошига дахл қилинмади.
Коммунизм қурувчи навқирон авлод (Мўмин кал ҳам
шу сафда) соғлом бўлса бас; катта каллар —– кечаги одам,
эскидан қолган, эрта-индин ўтади-кетади, шундай бўлгач,
тўти Катиянинг ҳалиги бадбўй, аммо ўлгудек шифобахш
малҳамини ортиқча сарф этмоққа на ҳожат"1

Бироқ, мишмишларга қараганда, катта ёшлилардан фақат
Ваҳший Орзиқулов ёзги таътил чоғи бир ой уйига қамалиб
олиб, жадал муолажа усули билан тўти Катиянинг хизматидан "баҳраманд" бўлган эмиш. Ўлигу тирикда бирдай эгнида спорт либоси, кўзлари аланг-жаланг, мудом қўли қичиб


Эркин АЪЗАМ

 

турадиган жисмоний тарбия муаллимининг кейинги ўқув
йилида баттар қутуриб, баттар ваҳшийлаб кетганига қараб
дадил айтиш мумкинки, бу тахминларда жон бор эди.

Тўғри, унинг бошида соч Мўмин калники каби жингала бўлиб ўсмади, теп-текис, силлиқ, доим ялтираб турар,
омбур билан ҳам бирор толасини суғуриб бўлмайдигандек
мустаҳкам эди. Айтмоқчи, ким ҳам унинг силлиқ сочларидан чангаллаб олиб қорнига тепишга журъат қиларди:

жи

Кўчма зоопарк туманимиз (у кезларда "район" деб аталарди) тугатилганидан сал ўтиб, Мўмин кал ҳали маймунга
айланмасидан олдин келган эди. Элнинг кўнглини кўтариш
мақсадида марказдан атай юборилган, деган хулосага келди мачит-магазин аҳли дарров.

Мамлакатга пахта керак эди, мўл-кўл пахта, "оқ олтин"
Тиниб-тинчимас Кал подшонинг қўли қичиб қолдими
ёки хазинаси саёзлашиб кетдими, хуллас, унисини олиб
бунисига уриб, туману вилоят деганларини бир-бирига
қўшиб-аралаштириб-бирлаштириб юбораверди. Бунда асосан фойда-зарар жиҳати ҳисобга олинар, истиқболли ёки
истиқболсиз дея баҳоланиб, табиийки, истиқболсиз, яъни
давлат ҳисобига кун кўрувчи "текинхўр" томон истиқболли
– сердаромад томонга қўшиб бериларди. Мағлуб келган
тарафнинг тарихию табиати, унда тирикчилик қиладиган
одамлар ким — истиқболлими, истиқболсизми, уларнинг
феъл-атвори қандай — буниси билан бировнинг иши йўқ
эди. Така бўлсин —– сут берсин, бизга сути керак, сути, вассалом:

Бор мулки – теварак-атрофдаги тоғу тошдан, бор давлати – пахта нималигини билмайдиган, билишни ҳам
хоҳламайдиган, эртадан кечгача чойхонада ўтириб адолату
сиёсатдан баҳс қилмоқнигина хуш кўрадиган маҳмадана,
шинаванда, ўлгудек санъатсевар, ўзиям санъаткор элдан
иборат Жийдали, машҳур Жийдали текинхўр, истиқболсиз
туман дея топилиб, ўн-ўн беш йилгина бурун ҳув бийдек
бепоён даштда бино бўлиб, "йилдан-йил она Ватан хир

Гули-гули

 

монига мўл-кўл "оқ олтин" карвонларини етказиб бераётган", ўзи ҳам йилдан-йилга бойиб-битиб бораётган машъал
Қўшдарё туманига қўшилди-юборилди)

Табиийки, шира-шарбат қайда бўлса, марказ ҳам,
раҳбарият ҳам ўша ерда бўлади. Марказ, табиийки, чўл
бағрида қад ростлаган замонавий коммунистик шаҳарча –
Даштобод деб белгиланган эди. Кўч-кўч бошланди. Жийдалидаги майда-катта исмики ташкилот ё идора бор – барчаси
кўчини кўтарди. Ингичкаю йўғон раҳбарлар амал курсисининг изидан қоралаб кетган, ишсиз қолган бошқалар ҳам
ўша ёққа, ёки бўлмаса, мўмайроқ пул чиқадиган бўлак пахтакор манзилларга бош олиб жўнаган эди.

Бир замонлар бу гирд-атрофдаги энг баҳаво, маишати
қулай эмин-эркин жой дея шу ерга ўрнашиб қолган тўти
Катия ва унинг салмоқлигина қавмдошлари ҳам туман тугатилганидан сўнг колбасаю сариёғдан танглик сезибми,
Даштободу бошқа "обод"ларни қўйиб, тўппа-тўғри вилоят
маркази сари жуфтак уриб қолди.

Улар кетгач, сершовқин чорбоғда тун-алламаҳалга қадар
янграб турадиган оврупоча шўх оҳанглару рақслар тинди,
кинохона биқинидаги муштлашувлар, оқшомги башанг
кўча сайрлари ҳам барҳам топиб, жўшқин туман бамисоли
бир сокин қабристон сиёғини олди.

Кечаги обод, гавжум Жийдалида энди фақат қари-қури,
хотин-халажу бола-бақкра қолган, уч-тўртта нимжон идора
ғимирлаб турар, ҳукуматдан иккитагина вакил бор эди: Аваз
милиса билан Собир тўппонча. Тоға-жиян. Тоға идорада телефон қўриқлаб мудраб ўтирар, жиян – ёнбошида тўппонча
ўрнига увада тиқилган ғилоф, кун бўйи чорбоғдаги чойхона
теварагида жанжал пойлаб айланиб юрар эди. Шу, холос.

Кеч кузакка борибгина ризқ-рўз қидириб кетган эркаклар
топган-тутганини белига боғлаб қайтиб келар, ана шунда
Жийдали бир жонланиб, кўчалари яна гавжумлашиб, кечалари гап-гаштак авжига чиқар, беихтиёр туманнинг ҳув
серзавқ, файзиёб кунлари ёдга тушар эди. Кейин ҳадемай
қиш ўтиб, олабаҳор келар-келмас, эркаклар яна серпул пахта далаларига йўл тортар, қишлоқни яна ўлик чиққан хонадондек сукунат босиб, ҳувиллаб қолар эди.


Эркин АЪЗАМ

 

Табиатан мағрур, сердаъво Жийдали аҳли бундай адолатсизликка сира кўниколмасди, бу ёғи Тошкенту у ёғи
Москвага, ҳатто ундан ҳам нариларга шикоят ёзгани ёзган
эди. Айниқса, туманларнинг бирлашуви хусусида шумхабар келган илк кунлардаги Жийдалини кўрсангиз) Ёшу
қари кечаю кундуз кўчада. Ҳамма норози, ҳамма дарғазаб.
Митинг десангиз ҳам шу, мотам десангиз ҳам шу. Энг алам
қиладиган жойи Жийдалидек манзилнинг келиб-келиб хашаки бир Қўшдарёга қарам бўлиши эди

(Бу гапларга энди қирқ йиллардан ҳам ошиб кетдиёв. Сезган бўлсангиз, камина ўша замонлардан нақл
қилаётирман.)

кил

Жийдалидаги энг жанговар кураш ўчоқларидан бири
бизнинг мачит-магазин эди.

Бозорбоши маҳалласининг қоқ ўртасида, толларга
кўмилган сарҳовуз биқинида бино бўлган бу намозгоҳ 3амона зайли билан аралаш моллар дўконига айлантирилган,
шундан эл-улус уни қўша қилиб "мачит-магазин" деб атар
эди; мачит десангиз, ҳақингиз кетар — сербар айвонидаги
қадимий ўймакор устунларни айтмаганда, на мачитлик, на
бир муқаддаслик сиёғи қолган; яланггина магазин атамоққа
эса қўрқасиз – ҳарнечук, каломуллоҳ ўқилган, Қуръон оятлари тиловат этилган табаррук жой. Энг осон, бехавотири
– "мачит-магазин".

Бу даргоҳнинг кўчага қараган айвони доимо гавжум;
бетартиб қалашиб ётган пахта тойлари, туя-тарози, ёғдан
бўшаган олапес бидонлару чойқутилар устига муқим
ўрнашиб олган маҳалла пешволари – Соли бақироқ, Аҳад
махсум, Исмоил телпакдўз, Ражаб қора ва узун-узун ч0пон кийган бошқа аҳли авом эрта баҳордан то совуқ тушгунга қадар оқшом чоғлари бунда масала талашади. Жонажон Жийдали, унга қўшиб жаҳоннинг тақдири шу ерда
ҳал этилади.

Мунозарачи-музокарачиларнинг бари бемалол ўтириб
олиб фалсафа сўқади, албатта. Сира ўтирмаган, сира ўти
Гули-гули

 

ролмайдиган, мудом типпа-тик, айвон бўйлаб у ёқдан-бу
ёққа бориб-келиб ваъз ўқийдиган биттагина шахс бор. Ҳа,
оддий одам эмас, шахс. Ўзи ҳар икки гапининг бирида "менинг шахсимни", "менинг шахсимга нисбатан" деб писанда
қилаверади. Ўрмон шахс. Лекин асли – Ўрмон калта.

Ўзини билган-билмаган мардум унинг орқасидан
"иғвогар", "ёзғувчи" дея маломат отиб юрса-да, Ўрмон калта кечагина туман газетасининг кескир, муросасиз мухбири эди. Аттангки, туманлар бирлашиб, газета таҳририяти
рақиблар юрти — Даштободга кўчдию жанговар қалам
заҳматкаши ишсиз қолди. Ўзининг таъбири билан айтганда
эса, "Жийдалининг ҳақиқий патриоти сифатида уни тарк
этишдан бош тортди". Бекорчининг амали маълум: ҳақ
учун, адолат учун курашмоқ Сўнгги томчи қони қолгунча
Ўрмон калта шунга астойдил бел боғлаган шахс.

— Номи достонларда зикр этилган, ўзи қўшиқ-яллаларда
мадҳэтилганшундоқсўлим, шундоқгўзал масканташландиқ
бир бойўғлилар маконига айланиб қолди-я1 Мен бунга асло
чидаёлмайман) Шахс сифатида) Мустақил шахс сифатида
— дея тантанавор тарзда эълон қилади Ўрмон калта.

Бу одамга тан бермай ҳам таажжубланмай иложингиз
йўқ. Ўзи пак-пакана, аммо шашту шиддати баланд; юрганда — бўйин ғоз, қўлларини аскар бола мисол силтабсилтаб, лекин генералларга хос бир салобату сиёсат билан,
иякбозлик мақомида ҳар ёнга назар сола-сола қадам ташлайди. Тўти Катияга мижоз тушмаган бўлса-да, бошидаги
сарғиштоб сочи жингалага мойил. Кўкрак чўнтагида доим
тўртта авторучка қаторлаштириб териб қўйилган, худди бешинчисини қўлида ростлаб олгану, индамасангиз,
шу ернинг ўзида чўнқайиб олиб, кўрган-кузатганларини
шартта ёзиб ташлайди-да, ҳозироқ аллақайга жўнатиб
юборадигандек1

Билмаган киши уни тани носоғ деб ўйлаши ҳеч гап
эмас. Менга ҳам у довдирроқ, мунтазам ичиб юрадиган
шаробхўрдек туюларди. Бирор нимадан руҳи тушганини
кўрмайсиз. Сўксангиз, очиқдан-очиқ ҳақорат қилсангиз
ҳам ишшайиб, хандон отиб тураверади. Соғ одам шундай
бўладими7


Эркин АЪЗАМ

 

– Оғзингизга қараб гапиринг, мухбир — дейди умрида
секин сўзламоқни билмаган уккикўз Соли бақироқ одатдагидек овозининг борича. – Бойўғли деганингиз нимаси)
Ким ташландиқ, ким бойўғли7 Қани

— Авом1 Қип-қизил омисиз, Солибой — Ўрмон калта бошини орқага ташлаб қаҳ-қаҳ уради. — Ахир, бу муболағаку1 Мажоз дейдилар буни;

—– Олимона гапларингизни киссангизга солиб қўйинг,
ҳўв1 Ким қизил7 Ким қип-қизил71 — дея авж олади
сарғишбашара Соли бақироқ бирдан қизариб, қипқизариб.

— Ўзи-ку, ёза-ёз қилавериб Жийдалининг бошига етган
сиз бўлдингиз, Ўрмонбой — дейди ҳалигина дўкон ичида
бир шиша портвейнни бўшатиб кўзлари қонталаш бўлиб
чиққан Аҳад махсум.

— Шунақами7 – Ўрмон калта яна қаҳ-қаҳ отиб кулади. –
Ёзамиз) Тағин ёзамиз керак бўлса) – Кейин Аҳад махсумга
бармоқ нуқиб таъкидлайди: – Бу сафар энди сизнинг устингиздан ёзамиз1 "Масжиднинг вақфига шерик махсумвачча"
деб сарлавҳа қўямиз. Қалай"

— Ёзинг, ёзинг. Биз қолувдик ўзи, – дейди дами ичига
тушиб кетган Аҳад махсум.

— Ҳой биродарлар, бир-биримизни ғажимоққа тўпландикми бу ерга – дейди кекса телпакдўз гапга аралашиб.
— Ишдан гаплашайлик, ахир. Сизам анови қоғозингизни
ўқисангиз ўқинг энди, Ўрмонбой

Ўрмон калта худди шу таклифни кутиб тургандек,
қўлтиғидаги папкасидан суғуриб олган қоғозни завқ-шавқ
ва қироат билан ўқимоққа киришади:

— Москва Кремлъ1 КПСС Марказий Комитетининг биринчи секретари, Жийдали аҳлининг яқин дўсти бўлмиш
ҳурматли ўртоқ Никита Сер...

— У ёғини, у ёғини ўқинг энди, – деб луқма солади Соли
бақироқ тажангланиб, – Бунисини кўп эшитганмиз1

— Қорли тоғлар бағридаги (чопон кийган аҳли авомдан
бир-иккиси беихтиёр тоғ томонга назар ташлайди: ҳозир
қор-пори йўқ, демак, ёлғон гап), достонларда мадҳ этилган
гўзал (буниси энди ростроқ) Жийдали бошига оғир мусибат

Гули-гули

 

тушди. Яъниким, қон душманимиз бўлмиш қўшдарёликлар
бизнинг тоғлардан оқиб келадиган зилол сувларимизни
тортиб олиб, булғаб ётгани етмагандек...

— Ўчиринг1 – деб ҳайқиради Соли бақироқ. – Шу жойи
нотўғри ёзилган

— Тўғри-да, – дейди Ражаб қора, – сувимизни улар тортиб олгани йўқ-ку, ўзи ўша тарафга қараб оққан-да1

— VYunp! — дея яна бўкиради Соли бақироқ.

– Сувимизни уларга бериб, ўзимиз хом сув ичиб
ўтирганимизни ҳам қўшиш керак эди, – деб қўяди чопонлилардан бирови.

— Ўзи-ку хом сут ичган банда, бунинг устига ичадиган
сувиям хом бўлса-я, э худойим-э — деб қўяди Аҳад махсум фиғон аралаш.

– Сиз бошқасидан ҳам аралаштириб турибсиз, махсум,
кўп нолиманг1 — дейди Соли бақироқ ва дабдурустдан
унинг куфри ошади: — Қўшдарёга қўшиб юбориб тўғри
қилди ҳукумат, биздан энди одам чиқмайди, оғайнилар1

..Мўмин калнинг аслида маймунлигини ҳали ҳеч ким
билмас эди...

— Шунча шоиру олим қаердан чиққан экан бўлмаса, С0либой7 – дейди ватанпарварлик ҳамияти қўзиб Ўрмон калта.
– Шахсан донғи дунёга кетган "Дўмбира" ансамбли-чи1

— Улар чиққанда ҳали Қўшдарёга қўшилмаган эдик-да,
ака, – дея заифгина луқма солади чопондор авомдан бири.

Ўрмон калта осмонга сапчигудек чийиллаб юборади:

— Қўшилмаймиз ҳам) У дунё-бу дунё қонимиз
қўшилмаган улар билан, ҳа, билиб қўйинг1

Ана шу жазава устида мачит-магазин зинасига таниқли
қора тўриқ кўндаланг бўлади. Ўша замондаги жами урушқуришларнинг ўлмас қаҳрамони, эски болвшевик Шўро
бобомиз1 Ҳамишагидек отда, ҳамишагидек раиси либосда:
носранг ҳарбийнусха кителъ-шим, оёқда ялтиллаган хром
этик, бошда сталинча шапка) Эрталаб уйдан чиққанлари,
Жийдалининг ҳар бир кўчаю торкўчасини назоратдан ўтказиб қайтиб келяптилар. Тарки одат – амримаҳол.

Айвон аҳли эҳтиром юзасидан бир қалқиб қўяди. Одатдаги салом-алик. Шўро бобо отидан тушай демайди. Эгар

Эркин АЪЗАМ

 

ни ҳам бой берганига кўп замонлар бўлганига қарамай,
сира отдан тушмаган

— Қани, Ўрмонқул, биз қўл қўядиган қоғозингдан қолган
бўлса, опке1 – дея амр қилади у киши.

Ўрмон калта югургилаб айвон лабига боради, бояги чала
ўқилган арзномани папкаси устига қўйиб Шўро бобога тутаркан, кўкрак чўнтагида қаторлашиб турган авторучкалардан энг равон ёзадиганини олиб узатади.

Шўро бобо имзо чекишдан аввал мухбирга важоҳат
қилади:

—– Сиёсий хатоси йўқми)

– Йўқ, Шўро бобо, зўр) Ҳаммаси ўзингиз билгандек

— Hy-y! Mana бўлмаса: — Ўрмон калтанинг ҳожатини
чиқаргач, Шўро бобо айвон тўридаги дўкон тарафга
қараб товуш қилади: — Ҳў Ҳабиббой:1 Опчиқ энди анови
занғарингдан

Бошқа ишини қўйиб атай шуни кутиб ўтиргандек,
Ҳабибулло магазинчи бир қўлида қиррадор стакан – яримлатилган, нариги кафтида уч-тўрт дона парварда, дарҳол
айвон лабида ҳозир бўлади.

– Мана, мана, Шўро бобожон)

– Рухсат этсанг, – дея айвондаги жамоатга бир қур назар
ташлаб олган Шўро бобо қўлидаги стаканга ишора қилади,
— ёвни барбод айлайин — шундай деб у бир кўтаришда
"анови занғар"ни ютадию тўриғининг жиловини бир силтаб қўйиб, байтининг давомини айтади: – Ундан сўғин ватанимга қайтайин

Ватани – уйига қараб равона бўлаётган Шўро бобо:

— Ўрмонқул ука, – дейди орқасига қайрилиб, – хатингнинг бир жойига бизнинг номимиздан Будённий бобога салом айтиб қўйиш эсингдан чиқмасин-а, иним1

— Хўп, хўп, Шўро бобо, албатта) — деб қолади Ўрмон
калта шунчаки, номига.

Лекин Шўро бобо шунчаки, номига бодилик қилаётгани
йўқ. У ростдан ҳам ўша шопмўйлов қўмондонни кўрган,
у билан учрашган. Босмачилик йиллари Будённий
қишлоғимизга келганида сув ичган булоқ бўйида буни биз
— пионерларга нақл қилиб ҳам берган эди.


Гули-гули

 

Шўро бобо кетгач, ҳеч ким унинг орқасидан иғво
қилмайди. Яхши одам Шўро бобомиз. Бировга озори йўқ,
ўз кунига. Уруш йиллари фронтдан яраланиб келиб раис
бўлганида колхоз омборхонасидаги бор ғаллани бевабечорага тарқатиб, бир муддат қамалиб ҳам чиққан. "Не-не
одамлар отилиб кетди, биз бўлсак бор-йўғи тўрт йилгина
тут емадик, холос", дея ғурурланиб юради ўзича.

Мен қачон Шўро бобони кўрсам, унинг думи ҳақидаги
ҳангома ёдимга тушади ва беихтиёр шу нарса ўсиши мумкин бўлган жойига бир қараб қўяман. Тошкентга бориб кестириб келгани рост шекилли, ҳеч нарса сезилмайди.

Буни бизга зоология муаллимимиз Нуриллаев айтган
эди. "Ҳайвонларга хос бўлган бундай аъзо баъзан одамларда ҳам учраши мумкин, – деган ва ҳаммани ҳайратга солиб
жонли мисол келтирган: — Шўро бобони биласизлар-а, ана
шу кишидаям бор эди, Тошкентга бориб кестириб келди".
Бу гапдан синфдаги барча билдирмайгина ўша жойига қўл
юбориб, текшириб кўрган бўлса керак.

Бир куни уйда Шўро бобонинг думидан сўз очганимда отам койиб берди: "Ким айтди буни сенга Бекор гап.
Баъзиларда бавосил деган шундай бир касаллик бўлади,
холос",

Кўп ўтмай, совет педагогига номуносиб хулқ-атвори
учун (дуркунроқ ўқувчи қизларга муомаласи бошқача эди)
Нуриллаев мактабимиздан четлаштирилди. Айтишларига
қараганда, у тоғдаги илм ўчоқларидан бирига ўтказилган
эмиш. Ҳайвонот оламига яқинроқ-да...

— Қани, қолганини эшитайлик, Ўрмонбой — деб қолади
кимдир.

Ўрмон калтага жон киради.

— бизнинг тоғлардан оқиб келадиган зилол сувларимизни тортиб олиб, булғаб ётгани етмагандек, —– дея завқшавқ билан қайта ўқимоққа тушади у, – яна бир номардликка қўл урди. Эшитган чиқарсиз, жийдалиликлар ўта
талантли, санъатсевар, ўзи ҳам санъаткор халқ. Ана шунисини кўролмаган ҳасадгўй қўшдарёликлар бизни ўз туманига қўшиб олишга эришди. Биз, жонажон Жийдали аҳли
бундан мутлақо норозимиз1 Агар Сиз ушбу масалани ижо

Эркин АЪЗАМ

 

бий ҳал қилиб бермасангиз, БМТга ҳам ёзишга тайёр бўлиб
турибмиз1

Шикоятномасини ўқиб тугатгач, Ўрмон калта "қалай,
қотирибманми7" деган каби мақтов кутиб атрофга аланглайди. Мақтов ўрнига, оғзини ланг очиб унга қулоқ тутган
"ўта талантли, санъаткор халқ" вакилларидан бири шундай
савол сўрайди:

— Бу, БМТ дегани Москвадан ҳам нарида экан-да, а7

— Нари, Набибой — дейди энсаси қотиб Ўрмон калта. —
Бобонгизнинг гўридан ҳам нари

– Сиз кетини тиндирмай аризани ёзяпсиз, Ўрмон ака,
биз ҳам эринмай қўлни қўйиб беряпмиз, – дея сўз қотади
яна бир оми, – Кал подшо ўзбекчани тушунмайди-ку1

Ўрмон калта бошига мусибат тушган кишидек надомат
билан уҳ тортади.

— Ўзбекча тугул чулчутчаниям билади у, мусулмон Э,
у ёғи билан ишингиз бўлмасин, иним. Керак бўлса, унинг
ёнида мингта тилмоч

Мунозараю музокарага аралашмай доим бир четда жимгина кулимсираб ўтирадиган, аслида балодан ҳам бохабар
писмиқ муаллим Раҳмон Болта шу гапдан кейин чопонининг барини қоқа-қоқа аста туриб уйига жўнайди. Ҳовлиси
беш қадам жойда.

Писмиқнинг бу қилиғини негадир ўзига таъна-ҳақорат
деб билган Ўрмон калта бирдан ловуллаб кетади:

— Агар келаси йилга қолмай Жийдалини ажратиб олmacam!..

– Қасам ичмай гапиринг, Ўрмонбой Хўш, нима қиласиз

— Ажратиб олмасам – кўчиб кетганим бўлсин бу ердан

— Ҳай-ҳай, қўйинг. Қаёққа ҳам борардингиз, ошнам1

— Қўшдарёга кетади-да, Қўшдарёга1 — дейди кимдир
шафқатсизларча ҳазил қилиб.

— Ундан кўра қўшмозор маъқул менга – Ўрмон калта ҳеч
кутилмаганда бўшашиб зинадан тушадию, боши алланечук
хам, сира ўзига ўхшамай мачит-магазиндан узоқлашади.

Жийдалининг шони ҳам, шарафи ҳам, унинг қайтадан
тикланиб, мустақил бўлиши ҳам гўё фақат шу одамга керак; Ўзини ўзи билмайдиган, бир қарашда девонасифат,

Гули-гули

 

ўлгудек куйди-пишди шу жонга Туман тугатилганидан
бери бу шўрликда тиним йўқ, қўлтиғида бир даста аризаю шикоятнома, уйма-уй изғигани изғиган. "Отанг пахтадан келдими7 Энангни чақир бўлмаса Сен ҳали гўдак,
имзонг ўтмайди". Сув келтирган хору зор деганларидек,
ҳув бирда "Маданиятдан четда қолиб кетдик-ку, деб
юқорига ёзган мана биз-да1" дея яқинда қишлоқда томоша
кўрсатиб кетган кўчма зоопаркнинг "савоби"ни ўзиники
қилмоқчи бўлиб керилганида мачит-магазин аҳлидан балога қолгани-чи{ "Маданият эмиш Ўша келиб кетгандан
бери бола-бақра увиллаб, чийиллаб, ўкириб, вишиллаб
безор қилди-ку1 Маймунларнинг ҳув қилиғини эшитгандирсиз, Ўрмонбой71" "Аждодларимиз-да, – деди мухбир
ҳам бўш келмай, – сиз билан бизнинг эсимиздан чиқаёзган
нарсаларни эсга солиб кетди""

жи

Дарвоқе, зоопарк, ҳайвонот боғи; Дунёнинг паққос
эсидан чиққан ташландиқ (Ўрмон калта эшитмасин))
қишлоғимизга бир вақт ана шунинг кўчма бир хили келиб қолди-ку1 Уни ёза-ёз қилиб ростдан ҳам Ўрмон калта
олиб келдими ё бошқа биров юбордими, нима мақсадда
— аниғини ҳеч ким билмайди. Э, бунисининг нима қизиғи
бор7 Муҳими – бўрию тулки, маймуну йўлбарс "отар"га
келгани. Ана томоша, мана томоша) Боз устига денг – тептекин Бир ҳафта эртаю кеч марказдаги чорбоғ-чойхона ёнбошида ҳайвонот олами вакилларининг намойиши бўлди.
Ишқибоз бола-бақра эртаю кеч бўрига ўхшаб увлайди,
йўлбарсу шерга тақлидан наъра тортган бўлади, турлитуман паррандаларга жўр бўлиб чий-чий қилади – хуллас,
одамзоту ҳайвонот қўшилиб-аралашиб кетди деяверинг)1

Сайёр зоопарк чорбоғ ёнидан ўтган Совет кўчаси бўйлаб
макон қурган эди. Кета-кетгунча турли катталикдаги
қафасу қафасчалар. Ажаб томоша. Ҳамманинг димоғи чоғ.
Эрмак-да. Бўлмаса-ку, анови тоғ-тош орасида бўрию тулки беҳисоб; қишлоқнинг ўзида ҳам икки оёқлиси етарли.
Лекин Дагар овчидан бошқа ким бориб уларни кўрибди7


Эркин АЪЗАМ

 

Хавфли, хатарли. Бу ерда эса барчаси кўз олдингизда, тайёр. Қўрқув, таваккалга ҳожат йўқ.

Фақат Додо сомсапаз билан Беғам кабобпаз бу томошадан норози, жиғибийрон эди. Уларнинг бозори касод
бўлди. Ҳаммаёқ сасиб-бижғиб кетган; моғор босган сомсаю кабобга ким қарайди"1

— Қачон даф бўлади бу энағарлар71 — деб дод солади
Додо сомсапаз.

— Кетсанг кет, биқинингдан дарча очаман-а1 — дея
қўлидаги сих билан бехавотирроқ бирор қафасга ўзича
ҳамла қилиб қўяди Беғам кабобпаз.

Мактабга биз шу йўлдан қатнаймиз. Дарсдан қайтишда
ҳар куни бу ерда соатлаб текин томоша.

Бир гал кети қизил икки маймун дабдурустдан анови
ишни бошлаб қолди-ку1 Куппа-кундузи, атрофда кўз бор
ҳам демайди-я1 Урғочиси тўнқайиб ётибди, нари лабларини ялай-ялай томошабинларга тиржайиб силтанишини
қўймайди.

— Одам боласи қоронғида қиладиган ишни булар кундузи бажарар экан-а1 – деди орқароқда турган кимдир.

– Ҳа, шунинг учун ҳам маймун-да, – деб қўйди шериги.

— Одамингиз ҳам гоҳида шундай маймунликка боради,
ҳи-ҳи.

Битта-яримта ҳаёлироқ хотин-халаж "Иби, бетинг
қурсин"" дея рўмолини юзига тортиб четга чиққан бўлди.
Безроқлари бу манзарадан кўнгил узолмай, рўмолини қайта
ўраш баҳона, қараб-қараб олади: "Вуй-й, бешармлар 1" Кечаги кунда кўп раҳбарларга хотин бўлиб чиққан "женсовет
опа" – Маъмура гажак кўзини лўқ қилиб турди-турди-да,
обдон ҳузурини олгач, хулосасини баралла ошкор этди:

— Безабразия1

—– Ҳа апа, эсга тушиб кетдими7 – деди ширакайфроқ киномеханик Сайфи пасон бетамизлик билан.

Маъмура гажак ашаддий оилабузарни кўргандек нафрат
аралаш унга қараб чийиллади:

– Суволич

Қўлтиғида ўзидек семиз папка, мудом уйқусираб
юрадиган Ламарк лақабли биология муаллимимиз ҳам

Гули-гули

 

шу ерда эди. Бу одамнинг қовоғи очилганини шунда
кўрдик.

— Қаранг, қаранг, Назаров, – деди у ёнида турган тарих
ўқитувчисига илжайиб. – Турлар назариясини биларсиз7
Фарқимиз кам-а7

— Энгелс бобонгиз ҳам бир нарсани билмасдан айтмаган-да, домла — деди тарихчи аждодларининг қилиғини
завқ билан томоша қиларкан. Шунда у ер-бу ердан мўралаб
турган биз, ўқувчиларга кўзи тушдию ўшқириб берди: —
Йўқол-э, ҳайвон Ҳе, уятсизлар1

Шу воқеа сабаб бўлдими, бошқами, ҳарнечук, бир ҳафта
мобайнида ёшу қарига эрмак-овунчоқ бўлган кўчма 300парк эртасигаёқ қишлоқдан кўчини кўтарди. Айтишларича, Додо сомсапаз билан Беғам кабобпаз бир кун эртадан
кечгача мижозларини текин меҳмон қилганмиш. "Лекин
бир грамм ҳам қуйиб бермади-я, энағарлар"" дебди кимдир
норози бўлиб.

Қишлоққа зоопарк келиб кетдию бир ҳақиқат аён бўлдиқолди: Мўмин кал деганимиз айнан маймунга ўхшар экан
Узун-узун қўллари тиззасига тушиб туриши ҳам, афтбашарасининг ушоқлигию кўзларининг битдек думалоқлиги ҳам, бароқ қошидан бир эн юқори – пешонасининг қоқ
ўртасидан бошлаб ўсган соч пахмоқ жунга айланиб тамоми
жойини босиб кетганигача – маймуннинг ўзгинаси) Нега
илгари ҳеч ким пайқамаган экан буни) Қафасдаги маймунларни кўрган борки, "Вуй, Мўмин кал эмасми анови"1" дерди бир овоздан. Ўша "отарчи" маймунларга тикилавериб,
уларга ўхшаб қолдимикан ё)

Тавба, маймунга ўхшамоқ, маймун бўлмоқ унга гўёки
завқ ҳам бағишларди. Шўх-шалайим Маҳмуд "Қани,
Мўминбой, бир маймун бўлиб беринг-чи, кўрайлик"" деса,
шу заҳоти жон-дили билан баайни маймунга айланардиқоларди: қип-қизил тилини айлантириб лабларини ялай
бошлар, дум-думалоқ кўзларини ҳар ёнга тикиб бемаъно
иршаяр, қўлларини чалмаштириб елкаларини қашимоққа
тушар эди.

Кейинчалик билсак, унинг мучали ҳам ўзига мос экан:
ҳамдуна – маймун


Эркин АЪЗАМ

 

Энгелъс бобомиз бундай ажойиботлар хусусида ҳам бирон фикр билдирмаганмикан, Назаров муаллимдан сўраб
кўрмоқ керак1

kut

Мўмин калнинг маймун бўлиб қолганию Маймун аталиб кетгани ҳали ҳолва экан

Жийдалини ўғри босди, жўралар, ўғри; Оддий ўғри
эмас, сирли, аломат ўғри. Дунёнинг ҳеч бир жойида ҳали
бунақаси учрамагандир. Эшитинглар бўлмаса

Дастлаб, Сайфиддин Кулолнинг уйига кеча кечаси ўғри
тушибди, қўрқувдан ҳанноснинг қўл-оёғи бирдан шол
бўлиб қолганмиш, деган овоза тарқалганда ҳеч ким ажабланмади, ичи ҳам ачимади. Қайтага, ич-ичида хурсанд
бўлганлар кўпроқ чиқар. Ажаб бўпти, хўб бўпти; Ўғри
шуникига тушмай кимникига тушсин: Зўр ўғри экан, отасига раҳмат

Кулолов ўн йиллардан ортиқ райпога раислик қилган,
туман тарқаганидан кейин, мана, икки йил бўладики, селъпога раис. Ўтда ёнмас, сувда чўкмас бир бало

Ўғрилик тафсилотига ҳеч ким қизиқмади. "Оёқ-қўли
ишламай қолгани"га қаноат ҳосил бўлгач, ўғрилик тафсилоти қолиб, гап Кулоловнинг ўғли Ҳасанчага ўтиб кетди.

Ҳасанча бизнинг синфдошимиз эди. Катталар унинг
отасини қанча "яхши кўрса", биз ҳам Ҳасанчага шундай
эдик. Чунки у бизга ўхшаган эмас эди-да. Бошқача. Юриштуриши ҳам, кийиниши ҳам. Биринчи синфданоқ мактабга
соат тақиб келган, тўртинчиларга борганда башанг велосипедига мошинанинг чамбарагини ўрнатиб, лекин шуни
ҳам "қўйвориб" қизларга бодиларча ҳуштак чалиб юрар
эди. "Битиб кетган" раиснинг арзандаси-да. Айниқса, ўтган
қишдан буён у бамисоли қаҳрамонга айланган. Бирга ўқиб,
ёнма-ён бирга юрган одамингиз тўсатдан олдинга ўтиб ном
қозонса – кимга ёқибди, айтинг1

Қиш оёқлаган кезлари туман газетасида "Митти шофёр" деган очерк чиқиб, унинг ёнбошида мошина чамбарагига тармашган кўйи тиржайиб ўтирган Ҳасанчанинг

Гули-гули

 

сурати ҳам босилган эди. Ҳамманинг оғзида – Ҳасанча,
довондаги қорбўрон чоғи унинг кўрсатган жасорати; туманда у Гагариндан кейинги машҳур одамга айланган,
ота-оналаримиз уни бизга ибрат қилган, бизлар ҳавасҳасаддан куйиб ўлган

Бебилиска шуҳратдан боши гангиб, бизга ўхшаганлар
билан ўқишга ор қилдими, "митти шофёр" имиз саккизинчи
синфни битириб-битирмай, вилоят марказидаги аллақайси
техникумга кириб кетди.

Ҳасанчанинг жасорати ўша кезлар қайта-қайта муҳокама
қилинган бўлса-да, кеча уйларида рўй берган ўғрилик
баҳона, мачит-магазин аҳли уни бугун яна бир элакдан
ўтказмоқда эди.

— Шеримардликни қаранг, ўзини шартта ғилдиракнинг
остига ташлаган-а1

— Ўзини эмас, палътосини; Бир палъто жалка бўптими
унга – ота раис1

— Намунча7 Мошина қорга ботган бўлса ботгандир, бир
вақт чиқиб кетарди-да, шунга палъто тўшаш шартмиди7

— Шарт эди, оғам;1 Мошина ботиб ётаверса, устидаги
ун намиқиб, хамирга айланади. Хамир ачиб-айниб, бутун
Жийдалингиз очдан ўларди, билдингиз1

— Билдик, билдик. Лекин мактаб боласи ўқишни қўйиб
қиш куни ҳув довонда нима қилиб юрибди" Ким унга рўлни
берди7

— Мошина – селъпоники, Ҳасанча —– селъпо раисининг
ўғли) Яна саволдан борми

– Ҳа-а, шундан келсангиз-чи Газет ҳам шунинг учун
мақтаб ёзган денг7

— Ҳасанчани эмас, раисни мақтагани бу Ўрмон калта
кажавали мотоциклдан умидвор бўлиб юрувди.

– Ололмади, ололмади. Ҳў даштдаги чўпонга пуллаб
юборди энағар Кулолов1

Мухбирнинг ўзи бугун кўринмас, чамаси, шикоятномаларини қўлтиқлаб вилоят марказига кетган эди.

—– Бурноғи йили чиллада Темир чопағоннинг кенжаси
бир отар қўйни қутқараман деб қирдан учиб ўлган эди,


Эркин АЪЗАМ

 

мурда бир ҳафта деганда сойлиқдан топилди – уни нимага
ёзмади газетинг11

— Ҳасанча-Ҳасанча деймиз, Ҳусанчасиям борми шунинг)

— Ҳусанча эмас, Зуҳрочаси бор. Бизга қўшни-ку, биламиз.

— Бор эди денг1 Бултур қўшдарёлик бир шопир бола билан қочиб кетди, шундайми"7

— Ҳасанчаси мошинанинг тагига ўзини ташлаб эмикдошини опқолмабди-да"7

Ичидан пишган Болта Раҳмон чопони этагини қоқақоқа ўрнидан қўзғаларкан, гурунгга якун ясагандек, учуриқ
қилади:

— У жамоат мулки эмас-да1

Гап Ҳасанчага чалғиб, асосий муддао ҳамманинг ёдидан
кўтарилай дебди. Сайфиддин Кулолникига ўғри тушишга
тушибди, хўш, нимасини ўмариб, нимасини шилиб кетибди – шуниси қизиқ-дат

Шуниси қизикки, ҳеч нарсага тегмабди, ҳеч нарса олмабди) Қанақа ўғри экан у71 Қасд қилиб бировникига тушдингми, бирор балосини кўтаргин-да, номард{ Сайфиддин
Кулолнинг ҳаммаёғи тўлиб кетган, қўл чўзмасанг ҳам нимадир ўзи оёғингга илашади-ку, ахир)

Йўқ, қўрқитганмиш, холос. Хотини катта қизиникида
экан, Ҳасанча шаҳарда юрибди, Зуҳроси қўшдарёлик шопирнинг қўйнида – бойбобо уйда ёлғиз, ҳовлидаги чорпоясида мудраб ётган экан. Айвонда шитир-шитир товуш эшитилиб, бошини бундай кўтариб қараса – хосхонадан лип этиб
чиққан аллақандай шарпа икки ҳатлаб кўздан ғойиб бўлибди.
Ҳолбуки, айвон пештоқида чироқ ҳам ёниб турган экан. Мол
аччиғи — жон аччиғи, югурасолиб хосхонасига кирибдию
тўрдаги сандиқни қучоқлаб сулайиб қолибди. Эрталаб хотини келганда ҳам шу аҳволда сандиққа осилиб ётган эмиш.

Бекор гаш Бу замонда ўғри нима қилади) Кирса ҳам пайт
пойлаб, уйда ҳеч ким йўқлигида киради-да. Бекор гап, шунчаки кўзига кўрингандир, холос. Ўзи мол-дунёси кўпайган
сари одамзод ана шундай қўрқоқ, восвос бўлиб боради.

Лекин қанақа аҳмоқ, анойи ўғри экан-а у7


Гули-гули

 

жи

Ўғри тушса битта хонадонга тушади ёки навбати билан
қилади бу ишни, тўғрими7 Ўша кеча Жийдалининг бирваракай тўртала тарафида қий-чув, шовқин-сурон турди: ҳайҳуй, ушла-ушла, қўйма-қўйма, югур, чош

Бу ҳол кейин ҳар кеча такрорланадиган бўлди. Ҳаммаёқда ваҳима, кўринганнинг оғзида шу гап: бизникига
ҳам келди, ўз кўзим билан кўрдим; йўқ, биз томонлар тинч,
қўшни маҳаллага бир оралаганмиш деб эшитдикқ; асосан эркаги йўқ хонадонларни кўзлаб келармиш; хўп, келиб нима
қилармиш — ҳеч нима, шунчаки қўрқитиб, ҳазиллашиб кетармиш, холос; қизиқ ўғрилар экан-а1..

Ҳақиқатан ҳам ғалати ўғрилар эди. Аслида, ўғри демаса ҳам бўларди уларни. Ўғри бўлса ҳам зинҳор безарар, айтиш мумкинки, ижобийроқ ўғри эди. Қозоннинг
қопқоғини тескари ёпиб кетадими-ей, олмани қоқишга
қоқиб, бир жойга тўплаб кетадими-ей, қовунни азза-базза
сўйиб, аммо бир тилим ҳам емай кетадими-ей; кимнидир устидаги кўрпасини тортиб-тортиб уйғотади, усти
очиқ қолганникини эса ёпиб қўяди; бировининг томидан
ҳовлисига шириллатиб пешоб қилганмиш, эрталаб туриб
қарасалар —– заранг ер худди теша уриб юмшатилгандек
шудгор бўлиб ётганмиш

Қишлоқ аҳли ҳар эрта салом-алик ўрнига бир-биридан "суюнчи олади": кеча бизникида... ўтган куни
ҳамсояникида... азонда туриб бундай қарасам...

Бошқа нима қилсин7 Жийдалининг олди эркаги тирикчилик измида ҳар ёққа даф бўлган, қишлоқда нуқул ўзидан
қолган қари-қури ё майиб-нотавон, хотин-халажу ёш бола
Буларнинг қўлидан нима келарди)

Аксига денг, ўғри ўлгур худди ана шундай аёлмандроқ
хонадонларга "салом бермоқ"қа ишқибоз эди. Қоронғи
тушаверса, ваҳима ичида ҳамма уй-уйига кириб кетади. Уйқуга ётганда ҳам бировининг қўлида узун гаврон,
бошқа бировининг тўшагида паншаха; яна кимдир кунду

Эркин АЪЗАМ

 

зи ухлаб олиб, кейин тонггача мижжа қоқмай навбатчилик
қилган; оналар йиғлоқи болаларини "ана, ўғри, ана"" дея
қўрқитган

Хуллас, Жийдали таҳлика қўйнида эди. Анови, давлатнинг бир жуфт вакили эса ўзи билан ўзи. Милиса тоға чала
ўқланган тўппончасига бошини қўйиб аввали оқшомдаёқ
қотиб қолади, милиса жиян ёнидаги пахтабанд ғилофни
пайпаслай-пайпаслай уйига шошади: хотин-боласи ҳали
ёш

Бир кеча маҳалла бўйлаб Соли бақироқнинг ғолибона
ҳайқириғи янгради:

— Ҳаҳ, энағар, қўлимга тушар экансан

Эй яшанг-э, Соли амаки, бор экансиз-ку1

Маҳалламизнинг тириги шу. Узиям девдек келади,
норғул, бақувват. Кунинг битди, ўғривой{ Жийдали, зафар
ноғорасини чалаверсанг бўлади

Аммо зум ўтмай теварак-атроф жимжит бўлиб қолди.

Тафсилотини эртаси куни мачит-магазиндаги муҳокама
чоғи эшитдик.

— Гарданига шундай чангал солганимни биламан, пирт
этиб қўлимдан суғурилиб кетди-я, уккағар1 — дея маҳоват
қиларди Соли бақироқ. – Ўзиям ажинами-алвастига ўхшаган
бир тоифа, ҳаммаёғи жун

– Ҳа-ҳа, тўғри, – деди кимдир уни қувватлаб, – маймунга
ўхшайди, ҳув анови келган маймунларга1

— Ё ўшалардан уч-тўрттаси қолиб кетганмикан-а7 – деб
авомларча тусмол қилади бир оми.

— Ўзи бор-йўқ келгани тўртта эди-ку, Ҳамробой

— Боз бир ҳамла қилдим-у, йўқ, бўлмади, – дея бесабрлик билан сўзини давом эттирди гурунг қаҳрамони. – Бир
ҳатлаб девордан ошди-кетди. Уч пахсалик девордан-а1
Эгам бечора бир ой уриниб зўрға тиклаган эди, ўшандан. Ё
пирим-эй Оёғида пружинадай бир балосиям борга ўхшадиёв, ғиж-ғиж этиб кетди-я. Бўлмаса, ундай девордан қандай
сакрайсан Ҳаҳ энағар, энди қўлимга тушсанг)..

— Мумкин, – деди урушдан кейин ҳам талай йил ўша
ёқларда юриб келган Исмоил телпакдўз гапга аралаб. – Разведкачилар яширин машқ ўтказаётган бўлиши мумкин.


Гули-гули

 

Бу гап кўпчиликка янгилик туюлиб, ҳамма бирдан сергак тортди.

— Разведкачилар"1 – деди гангиб Ражаб қора. — Ҳаммани
ваҳимага солиб, бесаранжом қилиб-а7 Нега олдиндан бизга
маълум қилинмайди"

Телпакдўз мийиғида кулимсиради:

— Нимага сизга маълум қилиши керак" Унда нимаси разведка бўлади бунинг 11

— Қизиқ, келиб-келиб Жийдалида қиладими машқини"
Нима, биз ердан чиққанмизми7 Разведка қилмоқчи экан,
ана, борсин Қўшдарёсигат

—– Бу ер қулайроқ топилгандир-да, тоғли жой.

— Ташландиқ жой, халқи ҳам ташландиқ десангиз-чи —
деб қолди қаёқдандир пайдо бўлган Ўрмон калта. – Ёзамиз)1

Ҳеч кимдан садо чиқмади. Ўртага узоқ жимлик чўкди.

– Солибой, – деди бир маҳал Исмат деган чопонли, –
шу, бўйнидан ғижимлаганингизда бирор сўз демадими
мабодо"

– Оёғидаги пойабзали ғиж-ғиж этганга ўхшади, тамом.

— Қизиқ, бизникига келганда худди гапиргандай,
"Тули-гули" дегандай бўлди-я1 Билмадим, бу нима дегани экан.

— Қулоғингизга шундай чалингандир-да, Исматбой7

– Йўқ, аниқ-тиниқ эшитдим: гули-гули1

— Кўнглингизга келмасин-у, балки уйдаги заифалардан
бирортасининг оти...

— Аввалосига, бизда "гул-пул" йўқ, ака, бари – ҲалимаСалима) — деди Исмат орланиб ва қизишиб. – Бўлганда
ҳам... ҳамманикида бўлмас. Мана, Ҳамробойникида ҳам
шундай деганмиш. Тўғрими)

—– Шундай, шундай, – деб қўйди Ҳамробой.

— Гули-гули7 Ўзбекча сўзга ўхшайди-ку, – деди Аҳад
махсум. – Разведкачилар ўзбек бўларканми1

Эгнида гимнастёрка, яқинда ҳарбий хизматдан қайтган
бир йигит маҳмаданагарчилик қилиб қолди:

– Балки "х" билан айтгандир" Ўрисчасига бу...

— Бўлди, бўлди, укам, билдик. Биз ҳам сиз кийган этикдан кийганмиз1 — деди Соли бақироқ.


Эркин АЪЗАМ

 

Боядан бери мунозарага аралашмай, папкасидан "стол"
ясаб бир четда алланимани ёзиб турган Ўрмон калта,
ниҳоят, ўртага чиқади.

— Москва, Кремл, КПСС Марказий Комитетининг биринчи секретари, Жийдали аҳлининг яқин дўсти, ҳурматли
ўртоқ Никита Сер...

– Охиридан келаверинг, Ўрмонбой, бу ёғини биламиз1 —
дейди Соли бақироқ бетоқатлик билан.

Мухбир заррача оғринмай, пинак ҳам бузмай охирига
ўтади:

— ..қўшиб олгани етмагандек, бошимизга ўғри, айғоқчиларини юборди...

Тош кўчада тўриқнинг туёқ товуши ва завқ билан кишнагани эшитилади. Шўро бобомиз Бу манзилда бир дам тўхтаб,
"ёвни барбод айлагач, ундан сўғин ватанига қайтмоқчи".

Шу кундан бошлаб Жийдали "гули-гули"га тўлиб кетди. Салом-алик ўрнига ҳам – "тули-гули", хайр-хўшнинг
ўрнига ҳам – "гули-гули", Ёшу қари баробар)

кил

Жийдалига сирли ўғри оралаган ўша саратон кунлари
кўп антиқа воқеалар бирдан қаторлашиб келган эди.

Гапни ўзимдан бошласам – мушукдан қўрқишим Олма
келинга ошкор бўлди; Маймунни маймунлик устида қўлга
туширдим; Шоир иккаламиз илк севгимиздан айрилдик;
Мусаллам кокилдор келгинди чилдирмачи билан қочиб
кетди; Эгам бечора бир думалаб Эгамбойга айланди.

Бу савдолар айнан ўша ёзда содир бўлганига, рости,
ўзимнинг ҳам шубҳам бор. Эҳтимол, сал олдинроқдир ёки
сал кейинроқдир, лекин содир бўлгани аниқ)

Шулар ичида бирдан-бир қувончли, ижобий дегулик
воқеа – Эгам бечоранинг Эгамбой бўлгани.

Эгам бечора қишлоқдаги энг бечора одам эди. Маҳмуд
жўрамизнинг одамларни тоифалаш тартибига кўра —– энг
охирги ўриндаги кимса. Шу кимса бир кечада кимсан —
Эгамбойга айланди. (Кейин яна бечора бўлиб қолгани энди
бошқа масала.) Воқеан, кечаси эмас, кундузи, аниқроғи —

Гули-гули

 

кечқурун, ҳориб-чарчаб уйга келганида. Зина кассир маошига қўшиб мажбуран тутқазган ўттиз тийинлик лотереяга
"Волга" ютди у1

Қишлоқда ҳамма бир-бирини танийди, Эгам бечорани эса уч-тўрт қариндошию қўшниларидан бўлак ҳеч ким
билмайди. У оддий бир пахсакаш, қурилишда ишлайди.
Келгинди ғарибга ўхшаган анчайин бечораҳол: бир уй, бир
даҳлизи, ташқарида икки гиламча ерию лойсупаси ва учтўрт туп олмаси бор, холос.

Ия, шу уйда унинг яна бир олмаси бор, юзлари қипқизил, шўхгина, истаралигина — Олма келин. (Асл исми
бошқа, юз-кўзига ҳавас қилиб бу номни унга менинг энам
қўйган.) Тағин икки олмача – қизалоқ ҳам шуники.

Қизи тенги нақшин олманинг бу қоқ ўртасидан бўлинган
ғўладек пачақ, пак-пакана кимсага нима дард билан теккани – қўяверинг энди, бошқа тарих, ўзи, ўзлари биладиган
тарих; бизнинг бунга ишимиз йўқ.

Алқисса, ана шу одам бир думалаб "Волга"ли бўлдиқолди. Унақа мошинани кўрган киши ҳам қишлоқда
саноқли эди; машҳур чўпондагина биттаси бор.

Бироқ арзанда "Волга" Эгам бечоранинг остонасини
кўрмади (мошина сиғадиган дарвозаси ҳам йўқ эди унинг) –
тўппа-тўғри Қодир каламушнинг ҳовлисига кириб борди.

Каламуш – селъпонинг омборчиси, омборида ҳамма нарса бор эди. "Волга"дан бошқа ҳар бало. Каламуш ҳам кўп,
дейишарди. Лекин энг каттаси – ўзи.

Янги мошина дарвозасидан киришидан олдин Каламуш
Эгам бечора билан ака-ука тутинди.

Бундай бўлди: бечорани омборчи аввал уйига чорлади,
қўй сўйиб меҳмон қилди, "ака-укачилигимиздан нишона"
дея елкасига тўн ёпди. Суриштириб келса, қишлоқда деярли
ҳамма бир-бирига қариндош чиқади. Аммо ҳарчанд уринмасинлар, Қодир каламуш билан Эгам бечорани боғламоқ
иложи йўқ экан. Чунки бири асли тоғлик, бирининг таги
даштдан. Шевалари ҳам келишмайди. Хўш, нима қилиш
kepak? Ҳеч нима1 Эгам ука бўлди, Каламуш – ака. Ўзлари
шуни хоҳлади, вассалом1 Уканинг акага бирор нима совға
қилмоққа ҳаққи борми, ахир) Марҳамат, ҳар кимнинг шах

Эркин АЪЗАМ

 

сий иши, қаршилик йўқ. Шундоқ экан, ука – Эгам бечора
ака – Қодир каламушга "Волга"сини тортиқ қилиб юборса
нима бўпти, тўғрими"1

"Умрида киройи иззат-икромни кўрмаган шўрлик Эгам
(энди — Эгамбой) ака-укачилик зиёфатида ўлгудек ичиб
олибди. Тун ярмидан оққанда Каламуш безор бўлиб, "Энди
уйингизга ҳам борарсиз, Эгамбой7" деса, янги қориндан
чиққан "ука" талтайиб "акаси"нинг бўйнига осилиб олганмиш: "Бир кеча акамникида ётсам – ётибман-да"" Ноилож
супага жой қилиб берибдилар.

Акали бўлгач, Эгам бечора Эгамбой атала кетди; бошида янги қалампирнусха дўппи, эгнида оҳорли костюм-шим,
юз-кўзига ҳам истара битиб, кўча-кўйда ўзича савлат ясаб
юрмоққа одатланди. Эгам берган Эгамбой-дат

Бу ёқда Олмахонни кўрсангиз — нақд Шўро бобонинг
собиқ келини Мусаллам кокилдор дейсиз) Соллана-соллана
қадам ташларкан, худди ҳаммада баравар арази бордек чимирилиб, иякчасини таманно билан тўлғаб-тўлғаб қўяди.

Шундоқ пўрим эр-хотинга тангу тор ҳовлида туриш
ярашмас эди, албатта. Биз билан девор-дармиён бу каталакка кириб-чиқишга ор қилиб қолишди чоғи, салдан кейин
қишлоқ этагидаги олмазордан кенг-мўлгина ҳовли сотиб
олиб кўчиб кетишди. Улардан ҳам кўра бунга мен хурсанд
эдим. Хайрият, анови димоғдор бойвуччани кўрмайман
энди Гап шундаки...

жин

Бутун қишлоқни алғов-далғов қилиб ётган касофат ўғри
негадир бизникига сира йўлай демасди. Укам иккаламиз
кечалари навбатма-навбат пойлаб чиқамиз – қани, бирор
нима тиқ этса ё шитир этса{ Эртасига болалар йиғилиб
олиб, "кеча бизникида ундоқ бўлди, бундоқ бўлди" дея
бир-бировидан "суюнчи" олса, сиз лом-мим деёлмай тураверасиз. Алам қилиб кетар экан баъзан

Шундай кунларнинг бирида жўраларим билан тоғдан
сомон ортиб келиб кечқурун айвонда шалпайиб ўтирсам,
энам зорланиб қолди:


Гули-гули

 

— Улим, шу кеча анови Олма келинникига ўтиб ётсангчи2 Эри Қўшдарёга пахса ургани кетибди. Ёш нарса, кечаси қўрқаман, деяпти.

Уч-тўрт йиллик қўшни бўлсак-да, шу жувондан алланечук тортинардим: кўрганда қаттиқ тикилади одамга.

– Э-э, мушуги бор1 – дея баҳона қилмоқчи бўлдим.

— Келинг, укажон, келаверинг. Мушукни оғилхонага
қамаб даф қиламан)

Қарасам – девор кемтигидан Олма келиннинг ўзи илжайибгина турибди. Бошқа баҳона йўқ1

Қоронғи тушгач, бўйнимдан судрагандек ноилож кемтик ошиб бордим.

Менга олма тагидаги темир каравотга жой ҳозирлаб
қўйган, ўзи қизчалари билан супада ётмоқчи экан.

Борасолиб каравотга чўзилдим. Роса чарчаган эканман,
дарров кўзим илинибди.

Бир маҳал юмшоққина нимадир юзимга суйкалаётгандек бўлдию чўчиб уйғониб кетдим. Мушукми1 Биров тезтез нафас олаётир. Атир ҳиди.

— Ҳеч кимга айтманг, ўлайжон, сизни би-ир яхши кўриб
кетдим-да.

— Э, боринг-э1 – дедим дағ-дағ титраб.

Туриб кетай десам, бориб энамга нима дейман7 Ётаверсам, худди ҳали яна бир ҳодиса бўладигандек1

Қўрққанимдан тонггача мижжа қоқмай ётдим.

Тонггача оғилхонада мушук миёвлаб чиқди.

Шундан кейин Олма келин мени кўрганда худди тамом
бегонадек совуқ назар ташлаб ўтадиган бўлди. Мен ҳам
худди ўлгудек ёмон кўрганим мушук ҳозир афтимга чанг
соладиган каби безиллаб ундан қочардим.

Ҳа, айтгандай, худди ўшакеча анови "арзандалар" ниҳоят
бизникига ҳам "қўниб ўтибди", Укам ёлғизлик қилиб ухлаб
қолган экан. Боғимизнинг этагидаги нашватини қоқиб, бир
жойгинага уйиб қўйишибди. Ҳаммаси бир-бир тишлаб
чиқилган... Эртаси куни мақтангандек буни болаларга "дастурхон" қилган эдим, Маҳмуднинг энсаси қотди:

– Чепуха) Ўғри-пўғри эмас, Маймуннинг иши бу,
ўзимизнинг Маймуннинг1 Ҳув ановинда "Кеча сизларни

Эркин АЪЗАМ

 

кига келди-я, бир балони роса шалдиратди 1" деб ваҳима
қилди қўшнилар. Кейин билсак, аммам кечаси ташқарига
чиққан эканлар.

Тўғри, аммасининг кўзи ожиз, шунинг учун ҳовлиларида
у ён-бу ёнга қаратиб симдан дор тортиб қўйилган – кампир
ўшанга осилиб ўзи эркин бориб келаверади.

Маймун дегандай, бир кеча "Дайди" филъмини
ўнинчими-ўн биринчими маротаба томоша қилиб, кинохонадан қайтаётсам, қўшни девордан аллақандай кўланка
аста сирғалиб тушяпти. Юрагим орқамга тортиб кетди:
Ўғри) Энди нима қилдим-а"7 Бақирсаммикан7

Овозим чиқар-чиқмас, у келиб шаппа даҳанимни чангаллади.

— Гули-гули1 Бировга айтсанг – ўлганинг1 Олма егим
келди-да, салага, олмаси зўр бунинг

Ё пирим-эй, Маймун экан) Ўзимизнинг Маймун)

Адашмасам, ўша – Эгамбой эркалик қилиб "акажони"нинг супасида ётиб қолган кеча эди бу.

жи

Ўрмон калтанинг ёза-ёзи таъсиридами ё кимдир бир
барака топкур раҳм қилиб, кечалари таҳлика ичида яшаётган Жийдали халқининг кўнглига чироқ ёқмоқчи бўлдими,
ҳарқалай, торини елкасига мингаштириб чаладиган китоблик машҳур ҳофиз ўша кунлари адашиб қишлоғимизга келиб қолди денг1 Марказдаги қулубда катта концерт бўлди.
Ҳофиздан ҳам чилдирмачиси зўр экан, аломат қилиқлар
кўрсатди. Гоҳ у ёнга ташлаб, гоҳ бу ёнга ташлаб, гоҳи ер
бағирлатиб уради дойрасини. Дам чалқанча солиб асбобни
осмонга отади, дам юзтубан ётиб уни боши узра чирпирак
қилиб ўйнатади.

Билмадик, қай нағма устида у чўлоқ чилдирмакашнинг
кўзи бир тола сочга тушиб қолибди Узундан-узун соч эмиш
Бир учи саҳнада бўлса, бир учи ҳув олдинги қаторларда.
Шунда аҳли Жийдалини ғафлатга кўмиб, не бир усул аралаш нағмагар уни ердан оладию чапдастлик билан билагига
ўрайди. Созанда эмасми, моҳир, эвини топади.


Гули-гули

 

Кейин, саҳна ортида ҳалиги соч толасини билагидан
олиб ташлайин деса — сира олинмасмиш Узу-ун, чирмаб-чирмашиб кетган. Жийдалида кўпларга дор бўлган
арғамчи сочлар1

Шундай қилиб, Мусаллам кокилдор оқсоқ чилдирмакашнинг билагига илашиб-чирмашиб Китобга кетди-қолди.

Нурмат мусофирнинг узунсоч шу қизи Бозорбоши маҳалламизнинг кўрку жамоли эди. Қошига ўсмани
қалингина қўйиб, ибо билан ерга боққанча соллана-соллана кўчамиздан ўтганда мачит-магазин аҳли ҳар қандай
мунозарани тўхтатиб, бирдан жимиб қолар, чамаси, барчанинг кўнглидан бир хил фикр кечар эди. Астаъфируллоҳ,
астаъфируллоҳ Икки ўрим йўғон соч толма белда тўлғонатўлғона ер супуриб боради, қолганлари эса шунга ҳамоҳанг, бамисоли парвона... Мусаллам кокилдор

Ана шу сочларига ҳавас қилиб бултур уни Шўро бобомиз арзанда ўғли Амалбекка олиб берган эди. Шотаймас
бола бу сочларнинг қадрига етмадими ёки етса ҳам билагига маҳкам ўраб олмоққа чоғи келмадими, бир ойга бормай
нозанин Мусаллам кокилдор отасиникига кетиб қолди.

Лекин ҳали ора узилмаган, недандир умид бор, бу ёғи
энди Мусалламнинг кокилию Амалбекнинг билагига қараб
қолган, шунгагина боғлиқ бўлиб турар эди.

Шумхабарни эшитган Шўро бобомизнинг оркаш кампири ўша куни болохонада бир жўраси билан арақхўрлик
қилиб ўтирган ўғлини алам устида қарғаб беради:

— Ўл бу кунингдан, шарманда; Бир қулоч арқон олиб
ўзингни оссанг-чи1

Сўнг бир муддат қўшниникида чалғиб, уйга қайтса —
ранг-қути ўчган Амалбек гандираклаб бостирмадан чиқиб
келаётир.

— Узилиб кетди, эна) Бошқа арқон йўқми7 – дермиш у
йиғламсираб.

"Ёвни барбод айлагач, ватанига қайтган" Шўро бобомиз дарвозахонага отини қантариб, ҳовлига кирса – гужум
остидаги кўлча бўйида бир тўп хотин-халаж кампирини
ўртага олиб чувиллашиб турибди. Қўйма-қўйма, тортаторт.


Эркин АЪЗАМ

 

— Қўйинг, ундай қилманг, айланай, – дея хотинлар у ёққа
тортгани сари кампир кўлга интилгани интилган:

— Йўқ, йўқ, ўзимни ташлайман ҳозир, кўйиб юборинглар1 Шарманда бўлдим, ҳамсояжонлар, шарманда) Шўро
бобонгиз эшитса нима бўлади"

Бор гапни боя кўчадаёқ эшитган Шўро бобомиз бу манзарага бир нафас индамай қараб туради-да, кейин хотиржамгина изн беради:

— Майли, майли, қўйиб юборинглар, қани, нима қилар
экан)

Қўрқиб кетган оркаш кампир жонҳолатда силтаниб
чиқиб ўзини кўлга отади. Шалоп-шулуп, қий-чув.

Сув ичида кампир ваҳима аралаш бир-икки бор қўл
тўлғайди-ю, сўнгра юз-кўзи ва кийим-боши шалаббо,
кўлнинг ўртасида саросима билан серрайиб туриб қолади.
Ярим белигача сувда

Шўро бобомизнинг бу масхара ҳолга ори келади, бояги
оғир-босиқлик эсидан чиқиб, қўлидаги қамчини ғазаб билан серпайди:

— Чиқ-э бу ёққа, энағар1 Анови мочағарнинг энасини
сувда ётган деб эшитиб эдим, энди қайнонаси ҳам сувга
тушган десинми эл

("Сувда ётган" дегани, Жийдалининг тушунчаси бўйича,
кўп иснодли гап: ғар, бузуқи.)

Шунда энди бошқа бир ошнаси билан қарта ўйнаб
ўтирган Амал тайтув болохона деразасидан бошини чиқариб чинқирганмиш:

— Ҳў дада, оғзингизга қараб гапиринг) Кимнинг хотини
сувда ётган экан71 Кимнинг энаси сувга тушибди"1 Эна,
эна Оёғингизга эҳтиёт бўлинг, сувда шишанинг синиғи
бор1

Мусаллам кокилдор бир ҳафта деганда Китобдан
қайтиб келди. Шивир-шивирга кўра, юртида чўлоқ чилдирмачининг хотини, тўрт боласи бор экан. Кокилдорнинг ўзи "Ўқишга кирмоқчи эдим, бўлмади" деб баҳона
тўқиди. "Ўқишга августда борадими, Мусалламхон7" деб
сўрайдиган мардум топилмади.


Гули-гули

 

Лекин энди ҳаммага аён эди: Жийдалининг жайдари
ҳавосидан безор бу мусофирнинг қизи, қочиб ўрганган
кўнгил, шу кокиллару шу қадди-қомат билан бу ерларда ортиқ туролмас-ов, бир кун бўлмаса бир кун барибир
қайгадир кетиб қолмоғи бор1

жи

Мачит-магазиндаги ўша кунги машварат катта момоси
ҳам "сувда ётган" Мусаллам кокилдорнинг гўрига ғишт
қалаш билан бошланиб, гап "эркакка ўхшаган" Амалбекка
ўтди; сўнгра асли палаги тоза Жийдалида нечук кейинги
йилларда бундайин айниш-бузилишлар урчиб кетаётгани тафтиш қилинди ва ниҳоят ҳамма бало "мана шу ичиб
ўтирган сувимиз"га келиб тақалди.

— Дарёнинг суви тошдан-тошга урилиб, пишиб келади.
Бизники бўлса... Буниям таъсири бордир, – дея ўзича тусмоллади Аҳад махсум.

— Ё ҳукумат шунинг учун бизни, ўзимизга билдирмасдан, Қўшдарёга қўшиб юбордимикан7 – деган яна бир тахмин бўлди Ражаб қора томонидан. – Ҳукумат ҳамма гапни
айтмайди-ку. Шундай, айтмасдан қилади доим.

— Тўғри, уларнинг суви яхши. Оқар сув-да, ични
қулдиратмайди, фором, — деди ўртанча қизи Қўшдарёга
тушган Сафар носфуруш қувватлаб.

Соли бақироқнинг бу гапга аччиғи чиқди:

— Қўйсангиз-чи, Сафарқул, ота-бобонгиз мана шу сувдан ичиб ўтган-ку1 Ё бугунга келиб у миянгизни айнитадиган бўлдими" Билиб олинг, сизники булоқ сувидан эмас,
тамакининг жойига ҳар бало аралаштирилган кулдан, ҳа)

— Қўрғондаранинг оғзидаги қулоқбошида бир-иккита
нотаниш кимса кўринганмиш. Кон қидирадиган анови
геологларга ўхшамас экан, – деб қолди чопонпўшлардан
бирови. – Шу, сувга ҳам бир бало аралаштираётибди-ёв1

— Kum? Ким аралаштиради" – деб сўради шаштидан
тушмай Соли бақироқ, худди қўйиб берса, ҳозирнинг
ўзида бориб уларнинг бўйнига арқон солиб келадигандек
хезланиб,


Эркин АЪЗАМ

 

— Ким бўларди, ўшалар-дат

— Қанақа ўшалар)

— Ўшалар-да, биласиз-ку1

Ваҳоланки, "ўшалар" кимлигини Жийдалида кеча туғилган чақалоққача (1) ҳамма биларди.

— Тўғри айтасиз, ўша энағарларнинг иши бу — деди
Соли бақироқ ахийри тақдирга тан бергандек вишиллашдан босилиб.

Ана шундай, Жийдали осмонига бемаҳал булут чиқса
ҳам шўринг қурғур қўшдарёликлар айбдор

(Бу гапларни эшитгач, айниб қолишдан қўрқиб мен учтўрт кун сув ўрнига яхна чой ичиб юрдим: зарари камроқ
бўлар, айнисам – камроқ айнирман.)

— Намоз вақти бўпқолди чоғи, мен турдим, – деди Аҳад
махсум жойидан қўзғалиб. – Соат нечча бўлди, Набибой7

Набибой соатига қарашга улгурмади – Соли бақироқнинг
тағин куфри ошган эди:

— Э, ўтиринг, махсум, Жийдалининг вақтига ишониб
бўлармиди1

Ўша куни мачит-магазинда мажлис қарори ўқилмади.
Чунки одатда уни ёзиб-ўқиб эшиттирадиган одам, маҳаллий ҳукумат вакиллари бўлмиш тоға-жиянга бўйин
бермагач, туман милисахонасидан юборилган махсус команда томонидан "Ёзув-чизувингни тўхтатасанми-йўқми,
иғвогар"1" дея биқинига муштлана-муштлана Қўшдарёга
олиб кетилган, билганларнинг айтишича, элтиб нон-сувсиз яккахонага қамаб қўйилган эди.

— Ўша ерда ҳам тинч ўтирмас у. Начайлик милисани
қасдлаб юрарди ўзи.

— Начайлик милиса ҳам қасдлаб юрган экан-да, мана, элтиб тиқиб қўйди)

Раҳмон Болта чопонининг барини силкий-силкий
ўрнидан тураркан, бу дийдиёларга хулоса ясади:

— Жийдалида битта тирик одам ўша эди

— Кремлга қараб ёзган шунча хатимиз нима бўлади-я
энди – деб қўйди бечора чопонпўшлардан кимдир.


Гули-гули

 

жи

Бошқа жойларни билмадим-у, бизнинг Жийдалида ўша
вақтлар "севги-муҳаббат", "севиб қолибди" ёки "турмуш
қурибди" деган гаплар йўқ эди, эшитмаганман. Чамаси,
бу тушунчаларга фақат китобларда ёзиладиган нарса деб
қараларди. Китобдаги сиру савдолар эса олис, аллақандай
бошқача юртлардагина кечиши мумкиндир — зинҳорбазинҳор покдомон Жийдалида эмас) Тўпори Жийдалида,
масалан, фалончи фалончи билан севишибди деса, севган ҳам, севилган ҳам худди айб бир иш қилгандек дувва
қизариб кетарди. Биров бировига "кўнгил қўйиб" ё "кўнгил
бериб", ҳа, борингки, биров бировини "ёқтириб" ё "яхши
кўриб" "хотин қилиши" ёки "эрга тегиши" – бу энди бўлак
гаш Қарангки, шунақасига ҳам бемалол қўшақариб юраверса бўларкан1

Менинг эслашимча, "севги-муҳаббат"ни Жийдалида
биринчи бўлиб киномеханик Сайфи пасон чиқарган эди.
"Экки баласи билан гулдай хотинини қўйиб" (элнинг гапи),
унинг марказий кўчадаги "келгиндилар уйи"да турадиган
лаби қизил Флюрани "севиб қолгани", у билан "юриши"ни
эшитиб бутун қишлоқ йўл пойлаган: қани, севги дегани
қанақа бўлар экан7

Ўз кўзим билан кўрганман: ҳақиқатан ҳам, ошиқ-маъшуқ
кўчанинг ўртасидан қўл ушлашиб ўтган. Ҳеч кимга қиё
боқмай, назар-писанд ҳам қилмай ўтгану кетган. Сайфи
пасон осмонга қараб, Флюранинг эса лаблари қип-қизил
"Кўриб қўйинглар, эй қишлоқилар, биз бир-биримизни
севамиз"" Шунда қўшнимиз Саттор мискарнинг "Оббо,
баччағар-эй, худди биров келиб тортиб оладигандай-а1
— дегани эсимда. — Қўл ушлашмаса севгиси ҳисобланмас
экан-да, а, ё пирим-эй1"

Тўғри, салга бормай Сайфи пасон "экки баласию гулдай хотини"нинг бағрига қайтди: райпода буғалтер бўлиб
ишлайдиган Лаби қизил вилоятдан келган тафтишчи билан
топишиб қолган эди.


Эркин АЪЗАМ

 

Мактабимизда эса бу оташин туйғуни илк бор ошкора урфга қўшган азамат – мана шу ўзимизнинг Шоир1 (У
вақтларда ёш, ҳаваскор бир қаламкаш эди, албатта.) Унга
қадар ҳам-ку болалар байт битилган пинҳона хатлар йўллаб,
эвазига қизлар ҳошиялари мунчоқли, икки буржида иккита бош ҳарф (масалан, "Э" – "М") кашталанган жимжима
рўмолчаларни ҳадя қайтариб турарди. Шоиримиз бўлса дангалига ўтди – яшириб-нетиб юрмасдан севди-қўйди. Шоирда Ҳайиқадиган ё уяладиган одами йўқ – отаси ёшлигида
ўлиб кетган. Хўш, у кимга ошиқ бўлди денг7 Келиб-келиб
рус тили муаллимамизга — мафтункор Наталъя Дмитриевна, Шоирнинг шахсий таъбирича эса, Наташа Ростовага1

Наташа Ростова деганимиз педбилим даргоҳини ўқиб
битирар-битирмас, ўша замоннинг ажиб удумларига кўра,
буюк Пушкину буюк Толстой тилини ўргатгани олис Полтавасидан олис ўлкаларга "сургун" қилинган ўн саккизўн тўққиз ёшлардаги бир навжувон эдики, мактабга ишга
келиши билан ўқитувчию ўқувчи унга бараварига ошиқи
беқарор бўлиб қолди.

Турган гапки, барча шайдоларнинг ҳам кўнглида бир
нималар ғимирлаб юрар, аммо барининг дами ичида эди.
Шоир бир зарб билан ана шуни юзага чиқариб юборди.
Шоир-да. Бошқалар шеър ёзмас, ёзганда ҳам шоир эмас
эди. Наташа Ростовамиз эса шеър ўқиб чарчамайдиган бир
назм шайдоси экан. Икки шайдо топишди-қолди 1

Биз, бошқа шайдолар шанба кунларини зориқиб кутиш
билангина кифояланмоққа мажбур эдик. Шанба оқшомлари
мактабда бошланган рус тили ва адабиёти тўгараги машғулотлари кечаси бир маҳалгача кинотеатр биқинидаги
чиптахона пештоқидан таралаётган чироқ ёғдусида давом
этар, қизил палъточасининг ёқаларини кўтариб, икки учини бўйнида жуфтлаб ушлаган бошяланг Наташа Ростова
қор зарраларига юзини тутган кўйи энтика-энтика, ўша
вақтларда унча-мунча одам номини ҳам эшитмаган Сергей
Есенин шеърларидан ёд ўқиб берар эди бизга.

Не жалею, не зову, не плачу,
Всеё пройдёт, как с белмх яблонъ дмм.


Гули-гули

 

Увяданъя золотом охваченнъи,
Я не буду болъше молодмм...

Тушуниб-тушунмай қулоқ тутар эканмиз, биз шеърга,
шеърнинг оҳангига эмас, уни ўқиётган дилбарнинг овозига, ёш қизчадек эрка қилиқларию беғубор завқига маҳлиё
бўлиб турардик.

Қани денг энди ўша кунлар)

Бари ўтар... лекин ҳеч қачон
Қайтиб келмас менинг ёшлигим..

Ана кейин...
kat

Университетнинг иккинчи курсида ўқиётиб қишки
таътилда қишлоққа келганимизда бир кеча аллақайдан
зиёфат еб қайтарканмиз, марказий кўча бўйидаги оқ бинолар – "келгиндилар уйи"га етганда Шоир дафъатан таққа
тўхтайди.

– Бу ерда энди Наташа йўқ, – дейдию ҳиқиллаб йиғлаб
юборади. – Наташа йўқ энди бу ерда, жўра, мен уни севар
эдим, билардинг.

Икковлоннинг ҳам кайфимиз баланд, кинотеатр чиптахонаси ёнида, пастак соябон тагида қўлтиқлашиб, чайқалишиб турибмиз. Бундайин кўзёшлару оҳ-воҳларни
кўравериб "дийдаси қотиб" кетган қор зарралари ҳавода
эринибгина, бепарво чарх уради; кўчанинг нариги бетида қаторлашган оқ бинолар гарду бод ичида алланечук
ғарибона мунғайиб кўзга ташланади. Буни қарангки, бултургина Наташа Ростова яшаган қари тут остидаги хона деразасида бугун ҳатто милт этган чироқ йўқ1

Бултур айни шу кезлар Шоир – отасиз, камхарж талаба
стипендиясидан орттириб югура-югура қўлга киритгани —
шеърларини Наташа Ростова энтикиб ўқийдиган Есениннинг мовий муқовали арзанда беш жилдлигини унга совға
қилиб келган, бир кеч шуни кўтариб борса – хонада бемалол сигарет тутатиб, майкачан ҳолда жисмоний тарбиячи
Орзиқулов ўтирган экан. Уй бекаси ўзини ҳарчанд сипо,


Эркин АЪЗАМ

 

хушвақт тутишга уринмасин, хижолатда қолгани сезилиб
турар, балиқ қовурмоқ баҳона, у тез-тез ошхонага чиқиб
кетар экан. Музтарин бир вазиятга тушган Шоир сувюқмас
Орзиқулов билан "мактабда ўзимиз ўқитган устудентнинг
муваффақияти учун" чор-ночор қадаҳ уриштириб, омихта
спиртдан уч-тўрт қўл ичадию маст бўлади-қолади. Сўнгра
кечганлари ғира-шира ёдида. Эшик ёндорига суяниб турган Наташа Ростованинг паришон қиёфаси, қистовлари:
"Ну иди, иди, потом поговорим". Шоир бир вақт қараса
— кўчадаги қари тут тагида қорга беланиб ётибди. Аввалбошлаб ким кимни сўкди, ким кимни муштлади —– эсида
йўқ; эсида бори Ваҳшийнинг дағдағаси: "Жўна ...борми
сенга бу ерда"

Бу гаплар менга паққос янгилик эди. Ўзига етгудек мағрур, бир қадар ҳаводор Шоиримиз илгари ўлақолса ички
сирини бировга ошкор қилмаган. Айтганида ҳам ўзининг
мағлуб, забун ҳолатда қолганини усталик билан четлаб
ўтган. Бу гал айтади у, тап тортмай барини тўкиб солади.

Ошиқ кўнгил, шоир кўнгил, сармаст, армонли кўнгил –
чидаёлмайди, дардини ёради-қўяди.

Аммо мен бу кечмишдан таажжуб-ҳаяжонга тушибми,
ҳув ўзим билган, шу чоққача эслашга ҳам қўрққан сирдан
оғиз очмайман: бечора Шоирнинг дардига дард қўшиб нима
қилдим; Қолаверса, у ўзимнинг ҳам бировга айтиб бўлмас
сирим-ку1

..Худди ўша унутилмас ёз охирларида, ўқув йили бошланиши арафасида мактабимиз таъмирланадиган бўлиб,
майда-чуйда юмушларга юқори синф ўқувчилари ҳам жалб
қилинган эди. Бориб у ер-бу ерни оҳаклаймиз, ул-булни
бўяймиз, холос. Лекин асосий мақсад – нечундир юртидан
эртароқ қайтган Наташа Ростованинг дийдори: Таҳликали
шу ёз ичи уни соғиниб қолганмиз-да.

Сарҳовузда болалар билан валақлашиб ўтириб, ўз-ўзидан
синфхонамизни кўргим келди. Нимқоронғи йўлак бўйлаб
яқинлашарканман, хона эшиги очилиб, бир қўлида челак,
иккинчисида пол ювгич таёқ кўтарган олакўз жувон чиқди.
Ёнимдан ўтаётиб у менга ғалатироқ қараб қўйгани эсимда.

Гули-гули

 

Эшикни тортдим-у, турган жойимда қотиб қолдим.

Аввалига "Ёқалашаётибдими булар" деб ўйлабман...

Ёпиб қўйгани ҳам қўрқиб кейин аста эшик орқасига
ўтдим. Қалтис ҳодиса устидан чиқиб, нима қилмоққа
ҳайрон, нуқул дағ-дағ титрайман денг1

Ичкарида ростдан ҳам бир бесаранжомлик, питирпитиру пичир-пичир.

– Ну пусти, пусти

— Паставиш мне петёрку, а, Наташка7

— Bort дурак, нашёл время1

Наташа Ростова билан... Маймун

Шу тобда негадир ҳув зоопаркда қулоғимга чалинган
гаплар ёдимга тушди: "Одам боласи қоронғида қиладиган
ишни булар кундузи бажарар экан-а1" "Ҳа, шунинг учун
ҳам маймун-да", "Одамингиз ҳам гоҳида шундай маймунликка боради..."

Маймун билан Наташа Ростова маймунлик қилмоқда.

Сарҳовуз бўйига қандай қайтиб келганимни билмайман.
Болалар ҳамон Маҳмуднинг оғзига кўз тиккан —– у жўшиб,
кўпиртириб кеча кўрган киносининг мазмунини айтиб бераётир: бола кейин бундай қилади, қиз эса бундай. Ҳеч ким
менга бурилиб қарамади.

Бир вақт лайлак мисол ҳаккалаб ичкаридан Маймун
чиқиб келди. Кайфи чоғ1

– Гули-гули(

– Ҳе энангни).. – дея дабдурустдан уни сўкиб юборибман.

— Нимага – деди у ҳайрон бўлиб. – Менинг энам йўқ.
Ҳе, салага1

Сапчиб туриб унга тармаша кетдим.

Маймун бўйнимдан ғиппа бўғиб, қулоғимнинг остига
мушт солиб юборди:

— Одно-о-01

О-0-0-0-01 Ҳовуз бўйида тупроққа беланиб ётарканман,
илк бор бу дунёнинг аччиқ ҳақиқатларидан бирига дуч келганимни англардим. Узумнинг яхшиси итнинг насибаси
экан-да, а7 Нега бундай)

Кейин-кейин шунга, яъники узумнинг яхшиси ҳар доим
ҳам яхшига буюрмаслигига кўникар экан киши. Энди кўзни


Эркин АЪЗАМ

 

ўйнатадиган бирор узум донасини учратганда ўша гап хаёлимга келади: қайси итнинг оғзин тушиб қолди экан бу7
Мана, оёқ остида ётибди – човут урмай бурилиб кетадигани топилармикан энди"1

Шундан сўнг Наташа Ростовани кўрсам, безиллаб
қочадиган бўлдим – қочар эдим-у, аммо кўргим келаверарди денг: ўша аламли оғриқни яна туйиш учун, кейин яна
безиллаб қочиш учун

Рус адабиёти тўгарагига қатнамай қўйдим. Наташа Ростованинг ўзи ҳам энди бошқа синфларда дарс ўтар, бизга
кирмас эди.

Болалардан эшитдим: "бевафо" муаллимамиз қаердадир
Маймунни бошқаларга ўрнак қилибми, мақтаб қолганмиш,
"Он смелее всех Bac!” деганмиш.

"Улар мен билган гапдан бехабар эди-да. Мен у сирни
ҳеч кимга, Шоирга ҳам айтмаганман.

Лекин қачонки ўша воқеани эсласам, таажжубдан бошим
қотади: анови фаррош жувон нима қилиб юрувди у ерда" Нега
менга бундай қаради" Нега ҳеч нима демай ўтди-кетди7

Буниси энди яна бир сир1

..Сал-пал ҳовуридан тушгач, Шоир дафъатан шеър ўқий
бошлайди:

Расмингга термилдим, ўйлар банд этди,
Эсладим сен билан ўтган бир дамни..
Оҳ, шунда билдимки, бебош илк севги
Бахтли ҳам, бахтсиз ҳам қилар одамни.

— Ҳозир тўқидингми – деб сўрайман ҳайрат билан. –
Зўр1 Расми бормиди сенда7 – Бирдан уни кўргим келиб
кетади.

– Йўк, "Қайдасан, ўн олти ёшим7" номли достонимдан бу,
— дейди Шоир; мақтанганини ҳам, камтарлик қилаётганини
ҳам билиб бўлмайди. – Расми бор-ку. Винъеткада. Бошини
чап ёнга солинтириб тушган.

Сўнг сармаст, дили вайрон Шоиримизнинг телба ҳовури
яна қўзиб, "У яшаган хонани бир кўргим келяпти, юр, б0
Гули-гули

 

172

риб эшигини очиб кирамиз1" дея туриб олгани-чи{ Шунда
мен уни базўр судраб уйига элтиб қўйганман.

Кейинроқ нималар бўлганини биз билан ўқишга кетмай қишлоқда яшаб қолган "Жийдалининг патриоти" —
Маҳмуд жўрамиз орқали эшитиб билган эдик.

Ўшанда эрининг бежо юришларидан хабар топган хотин
— Ваҳший Орзиқуловни дегани учун Шўро бобо оқ қилиб
юборган шаддод Гулбиби бир кеча қўлида заранг гаврон
билан келиб жазманларни босади, уриб шўрлик Наташа Ростованинг эшик-деразасини майдалаб ташлайди.

Комсомолда суяги қотган Гулбиби қиз кошки шу билангина кифоя қилса

Хуллас, бўйнида бўйинтуруқ, олис юртлардан Есенин
шеъриятини тарғиб этгани келган, ўзи ҳам зебо бир ғазалдек
ажиб санам бадном бўлиб, тумандан бадарға қилинади.

Қайда экан у ҳозир, биз – ўсмир кўнгилларни энтиктирган дилбар муаллима7 Шоирга ўхшаб жар солмасдан,
пинҳона бир ҳавас билан мен ҳам уни яхши кўрардим-да

..Икки мажнуннинг илк севгиси шу тариқа, яъни одатдагидек бешараф-бешарофат якун топган экан-да, деб
ўйлаётгандирсиз7 Хато қиласиз, бу достоннинг баттар
маҳзунроқ давоми ҳам бор эканки, уни менга кўп йиллардан кейин Шоир ўзи мароқ билан сўзлаб беради. Ҳа, мароқ
билан: Чунки энди ёшликдаги ўша маъсум туйғулар ўлиб,
эски жароҳатлар аллақачон битиб кетган-да.

Пушкиннинг "Полтава" достони яратилганининг нечадир йиллиги арафасида, анъанага кўра, "бепоён
юртим"нинг ҳар жойидан ҳайқириб, кўкрагига муштлаб
шеър ўқийдиган навқирон назмчилари Полтавага адабий гаштакка йиғилади. Бу вақтга келиб хийла танилиб
қолган Шоиримиз ҳам ўша сафда бор экан. Полтава дарагини эшитиб у ширин энтикади, недир бир умид-илинжда
қанот қоқиб жўнайди. Сафар олдидан эски дафтарларини
титкилаб, ичидан бир қоғозча топади. Ҳув ўша масъуд есенинхонлик оқшомларида "қизил палъточали муаллима"
ўз қўли билан ёзиб берган экан: "Опамнинг адреси. Кат

Эркин АЪЗАМ

 

та шоир бўлиб биз томонларга йўлинг тушганда ахтариб
борарсан", Буни қарангки, худди шундай бўлади. Пушкинхонлик бир ёқда қолади, ҳар куни кўчама-кўча юриб
ёшликдаги муаллимасини қидиради Шоиримиз Ниҳоят,
шаҳар чеккасидаги хароброқ бир манзилга етиб, қўшқаватли ёғоч уйнинг иккинчи қаватига чиқиб боради. Эшикни очган қўсқироқ хотин "Ия, ҳозиргина ёнингиздан ўтиб
кетди-ку, наҳотки кўрмаган бўлсангиз – дейди пешгирига
қўлларини артаркан. – Ҳа, опа-сингил бирга турамиз. Йўқ,
эр қилмади. Ўқитувчиликни ташлаган, почтада ишлайди.
Вой, ҳозиргина чиқди-я; Югуринг, етасиз"" Аммо Шоиримиз шошмайди. У боя ёнидан ўтган аёлни кўрган. Аёл унга
ғалатироқ тикилиб қарагани ҳам эсида. Шоир йўлни чап солиб тезроқ бу ердан даф бўлиш пайига тушади. Эҳтимол,
тақдир зарбалари тасқарага айлантириб ташлаган анови
шўрлик ҳам уни кўриб, таниганидан қочиб кетгандир7

"Ўзинг-чи, ўзинг ҳам бир ойнага қарасанг-чи, дейдиган
мардум йўқ", деб кулган ўшанда Шоир.

Шеър қандай пайдо бўлади дерсиз7 Мана, сизга яна бир
шеър, балки "Эскирган муҳаббат" аталгуси достон

кил

Қишлоқ бирдан тинчиб қолди. Ё ўғрилар чарчади, ёуларни гап-сўз қилавериб қишлоқ аҳлининг оғзи толди. Аҳёнаҳён кечалари у ер-бу ерда ҳай-ҳуй бўлиб турар, аммо бу
ўша ваҳималарнинг олис бир акс садоси эди, холос.

Ўғрига ўрганиб қолган эканми, ҳамма алланечук зерика бошлади. Одамни андак бесаранжом қилиб, қўрқитиб
қочишларини айтмаса, унча зиёни йўқ ўғри эди.

"Шулар ўзи ростдан ҳам ўғримиди7" деган масала махсус муҳокама қилинди мачит-магазинда. Биров у деди, биров бу.

— Ўғри жонивор бирор нарсамизни ўғирламоғи керак
эди, бу баччағарлар хасимизга ҳам тегмади-ку1 – деди кекса телпакдўз афсусланганнамо. —– У эмас, бу эмас, разведкачи эди булар, мендан сўранглар 1 Мана, машқини ўтказиб
бўлдию қопини кўтарди.


Гули-гули

 

— Лекин, ака, куёвни баҳона қилиб чимилдиққа кирганлар ҳам бўлди-ёв, – деди Аҳад махсум. — Анови энағар
Маймунни бир-икки жойга оралади деб эшитдим. Одамкушнинг боласи-да1

Бу тусмол гапга негадир ҳеч ким эътироз билдирмади,
биров уни маъқулламади ҳам. Чамаси, Маймундан бошқа
ҳам ордона шудгорни оралаганлар бор, шу ерда ўтирганлар
ичидан ҳам топилар эди.

Умумий ҳисоб-китобларга қараганда, энг катта зарар
Сайфиддин Кулолнинг шол бўлиб қолгани экан. Униям
Ҳасанчаси келиб шаҳарга олиб кетибди – даволатгани.

– Сандиғини-чи, сандиғини – деб сўради чопондорлардан бири.

—– Буни кечаси ўзингиз бир оралаб кўрганда биласиз1 —
деди ачитиб Соли бақироқ.

жи

Ўқиш бошланар-бошланмас биз пахта теримига
жўнадик.

Қўшдарёнинг хароб бир даласидамиз. Тагимизга похол
тўшаб туяхонада ётамиз. Қўлга илингудай бир оқлик йўқ.
Раҳбаримиз —– ҳар йилгидек — Ваҳший Орзиқулов. Қўли
қичиб пайкалма-пайкал орқамиздан юргани юрган. Кимни уришини билмайди – Маймун бу йил пахтага келмаган.
Мактабни ташлаб у Ўрин шопирга шогирд тушган, яъни
"подмен", "Қачонгача мен бу ҳўкизни боқаман, ишласин
эндиг" деганмиш язнаси — аммасининг эри. (Ўша замонда шу ҳам бир мартаба кўриниб, доим қорамойга беланиб
юрадиган Маймун сингари "подмен" — халфаларга биз
ҳавас билан қарардик.)

Белимизда хўл этак, эртадан кечгача изғиринда кўсак қидирамиз. Боши битлаб кетган бечора қизлар ўтган ёз ўғри
босган ўша ташландиқ қишлоғимизни ҳам соғиниб зор-зор
йиғлайди денг: "Жийдали, жон Жийдали, қачон етамиз сенга)"

Ана шундай осмон тунд, рутубатли кунларнинг бирида
эрталабдан қаёққадир йўқолган Орзиқулов бир замон пайкал бошида пайдо бўлиб ҳайқирди:


Эркин АЪЗАМ

 

— Терим тўхтатилсин: Кал кетди, энди пахта териш йўқ1

У оёқда туролмайдиган аҳволда маст эди; ўрисча сўкинасўкина олдимизга келгач, бор гапни эшитиб билдик.

Кал подшо ишдан бўшатилибди, ўрнига гўркови – серсочу серқош "подмен"и ўтирибди. Энди ҳамма нарса зўр
бўлармиш

Орзиқулов тортинмай-нетмай ўқувчиларнинг олдида
бўралатиб сўкарди: кал, мат-патингни) Маккажўхори, сўта,
сўтак1

"Бошда Кал подшонг ҳам шундай мақталган эди", дедилар отам кейин.

kut

Келаси йили баҳорларга бориб жафокаш туманимиз қайта тикланадиган бўлди денг1 Ниҳоят, адолат қарор топди.
Маълум бўлишича, туманнинг тугатилиши аввало ўшандаги
нобоп сиёсат оқибати, қолаверса, мўмайроқ мансаб илинжида бунга "ўзимиздан чиққан балолар" ҳам бош қўшган экан.

Ана энди бу тантанаю шод-хуррамликни кўрсангиз Бутун
Жийдали улкан бир тўйхонага айланган "Керак бўлса, районингни мен тиклаганман"" дея, қўллари орқада, катта-катта
қадамлар билан Ўрмон калта кўчанинг ўртасидан кунда беш
марта у ёққа ўтади, беш марта бу ёққа. Маҳаллий қаҳрамон

Ризқ-рўз илинжида кеча ҳар тарафга тўзғиб кетганлар
қайтиб кела бошлади. Жийдали яна гавжум, обод бўлиб
қолди. Анови ўғри ҳангомалари ҳам энди кўпчиликнинг
ёдидан кўтарилган, ўшанда кечалари "қўрқиб" чиққан биттаяримта ҳуркакроқ жувонларгина эрлари билан уришганаразлашган чоғларда уни эслаб-эслаб қўяр эди, холос.

Кўп ўтмай отам вилоят марказига ишга олиниб, бир-икки
йил шаҳарда яшадик. Бу орада ўзим Тошкентга ўқишга
жўнадим. Жийдалида кечган кейинги талай гаплардан
хабарим йўқ. Унда-бунда келганимда эшитганларимдан
қизиқроғи шуки, Мусаллам кокилдор, қочишга ўрганган
кўнгил, бу гал бир дорбозга қўшилиб кетибди. Ҳозир унинг
болалари ҳам дорбоз эмиш. Оналарининг ҳув ўша машҳур
сочларини дор қилиб ўрганишгандир-да.


Гули-гули

 

Бу сафар энди Шўро бобомизнинг орияти қўзиб, "ёвни
барбод айлашга" зўр берибди-ю, "ватанига қайтишга" улгурмабди – кўп балоларни бошидан ўтказган кекса вужуд,
йўлда отдан мункиб, жон таслим этибди.

Тайтув Амалбек қайтиб хотин қилмабди. Афтидан,
куйдирмажон кокилдор бир тутам жоду сочи билан унинг
нозикроқ жойини қаттиқ чандиб кетган.

"Мусалламхон кетиб тўғри қилган ўшанда, – дейди энди
чапани Маҳмуд. – Жийдалининг бир гавҳари эди у. Ўзига
муносиб, боптароқ эгар босадигани топилмаган-да бу ердан. Биз эса унда ёш эдик, ҳай эсизгина1"

Узоқ йили бир таъзияда Олма янгани учратдим. Эри
Эгамбой яна Эгам бечорага айланиб, талай йиллар бурун
ўлиб кетганидан хабарим бор эди. Бир тўда фотиҳачи хотинлар билан дарвозадан чиқаётган экан, дарров танидим.
Кўзлари ғилтиллаб қолган, аммо нимасидир сира-сира
ўзгармаган. Менга алланечук ёт бир назар ташлаб қўйди.
Ўтиб кетаётиб эса аста ёндашиб, "Ҳалиям мушукдан
қўрқасизми, укам7" деса бўладими дабдурустдан) Донг
қотиб қолибман. Эски rap!

Ҳамма тинчиса тинчигандир, Ўрмон калта сира тек турмади. Туман саркотибининг устидан ёза-ёз қилавериб қамалди.
У ёкдан кўп грузинни бошлаб келди. Ўшалар билан ошна тутинибди. Қайдандир Сталиннинг бир оёқли ҳайкалини топдида, янги оёқ ясатиб, ҳовлисининг ўртасига тиклаб қўйди.
Сўнг, мамлакатда интизом қолмади деб, "халқлар доҳийси"ни
оқламоққа киришди. Уддасидан чиқолмади, яна қамалди.
Шундай қилиб юра-юра ўлиб кетди. Ҳайкал нима бўлди, билмайман. "Отам сенинг жабрингга қолди, энағар1" деб арақхўр
ўғли уни уриб-майдалаб ташлаган дейишади.

Аммасининг соқов қизига тегишиб қўйиб Маймун ҳам
қамалди. Соқов қиз бир баҳона, унга тегишганидан биров норози ҳам эмас – туғишган аммасининг қизи, почча
ҳатто жон-жон деб турибди, бунинг устига ўзи туталтуталроқ; аслида, касофат Маймун бир жойда ичиб олиб,
"Мени билмайсизлар, мен яширин разведкадаман, ҳув
анови ўғрилар орасида мен ҳам бор эдим1" дея оғзин гуллаб қўйган эмиш.


Эркин АЪЗАМ

 

Маймун кўп йиллардан сўнг эси кирарли-чиқарли,
савдойироқ бўлиб қайтади қишлоққа. Ўз-ўзидан бориб
Қўрғондарадаги яккатуғ мозорни эгаллаб олади. "Шайх".
Қишин-ёзин ўша ерда. Айтмоқчи, уч-тўрт йил бурун у билан бир учрашган ҳам эдик.

"Эркак" деган филъмимизни суратга олгани жой қидириб
юриб, дара ёнбағридаги бир тутамгина, аммо роса кўркам
чорбоғ устидан чиқиб қолдик. Ёнбағирга яхлит, улкан бир
дарахтдек ёпишиб турган ўша гужумзору туғдоназорга
яқинлашарканмиз, дара бўйлаб ёввойи ҳайқириқ янгради:

— Гули-гули, гули-гули1

Тошдан тошга енгил сакраб биров биз томон келмоқда.

Маймун: Эгнида унниқиброқ қолган йўл-йўл "телняшка", бошида куя егандек гардиши тешик-тешик "сомбреро",
биппа-бинойи жинси шим ҳам кийиб олган – унинг нимдошлигию йиртиқ-ямоқлиги баттар замонавийлаштириб
турибди касофатни. Қалпоғи остидан "қайнаб" чиққан қопқора жингалак сочларию пўрим чаккасоқолини айтинг1

Яқин келгач, менга кўзи тушдию таққа жойида тўхтади;
кейин бирор марта бурилиб қарамади, сўз ҳам қотмади —
уч-тўрт оғиз "гаплашган" бўлса режиссёримиз Юсуфжон
билан гаплашди.

Юсуфжон бу кимсасиз тоғу тошда ногаҳон учраган
ажабтовур зотга тамомила маҳлиё бўлиб қолган, бир у
ёғидан ўтиб қарайди, бир бу ёғидан.

– Сиз шу ерда турасизми7 – деб сўради у кўзлари ёниб.

— Гули-гули, – деди Маймун дароз қўлларини икки ёнга
қанотдек ёйиб.

Юсуфжон бизга ўгирилди:

— Нима у-гули-гули7

— Э, бунинг пароли шундай, – деб қўйди Маҳмуд.

— Гули-гули, зўр-у{ – деди Юсуфжон баттар завқ билан.
—– Бу ерлар ҳаммаси сизникими"7

– Гули-гули.

— Айланиб кўрса бўладими7

—– Гули-гули, гули-гули.

Маймун шитоб изига бурилиб кета бошлади. Бизга
қарай-қарай Юсуфжон унга эргашди.


Гули-гули

 

Улар аввал чорбоғнинг тумшуғида дўмпайган якка
сағана олдига чиқиб боришди, кейин дарахтзор оралаб
этакдаги (чамаси, бир вақтлар геологлардан қолган, ҳозир
Маймуннинг бошпанаси шекилли) ёлғиз қўнқайиб турган
ғилдираксиз эски вагонча ёнига тушиб келишди. Бир нафас унинг атрофида ғимирсиб, "тули-гули, гули-пули"
қилишди-да, сўнгра бизнинг олдимизга қайтишди.

Кетаётганимизда Маймун қўққисдан менинг енгимдан
тортиб, тамоми соппа-соғ овоз билан:

– Ўв, уч-тўрт сўм ташлаб кет, – деб қолди. – Мен бу ерда
сувингни қўриқлаб ўтирибман, номард)1

Олдинда бораётган Маҳмуд шартта бурилиб, орамизга
тушди.

— Давай-давай, марш) — дея хийла қўполлик билан Маймунни итариб ташлаган бўлди.

Эшитиб келаётган экан чоғи, Юсуфжон чўнтагидан нимадир олдию сўқмоқ четидаги тошга бостириб қўйди.

Маймун икки ҳатлаб уни илди-да, қароргоҳига қараб
шаталоқ отиб қочди.

— Бекор қилдингиз, Юсуфжон, бу энағарга ҳайф, – деди
Маҳмуд.

Режиссёримиз одатдагидек дарров қизиқиб қолиб, Маймунни суриштира кетди: ким, нима7

Мен Маҳмудга маъноли қараб қўйдим.

— 3, бир савдойи-да, – деб, хайрият, гапни бошқа ёққа буриб юборди тезфаҳм Маҳмуд. Бўлмаса, Юсуфжон "Келинглар, шуни кино қиламиз" деб туриб олиши ҳеч гап эмас1

Кўл бўйига тушиб борганимизда, Юсуфжон айланиб
уни томоша қиларкан, Маҳмуд мени бир четга тортди:

— Анови энағар сувсаганда ҳам, бошқа пайт ҳам шу ерга
келармиш...

— Йўғ-э1 Ким айтди2

— Кўрганлар бор, оғам1 – дея гапга чек қўйди у.

Бу ёғини ҳам кеча келиб Маҳмуддан эшитдим.

Бундан уч ойлар бурун Кўтарма қишлоғидаги қабристондан тобут йўқолади. Бу ҳол ўша маҳаллалик бир кекса
новвой қазо қилган куни маълум бўлади. Ҳамма ҳайрон.
Ақл шошадиган ҳодиса Ноилож қолган маҳалла аҳли шун

Эркин АЪЗАМ

 

да қўшни Қизилча қабристонидан тобут "қарз" олмоққа
мажбур бўлади.

Ёз охирларига келиб, йўқолган тобутнинг дараги чиқади.
Қўрғондарада молини ўтлатиб юрган бир чўпон ҳув яккамозор чорбоғ яқинида уни тасодифан кўриб қолади. Бўш
дея хаёл қилиб беихтиёр қопқоғини кўтармоқчи бўлса
– очилмасмиш (Жийдалида шундай — тобут қопқоқли
бўлади.) Ичидан сим билан маҳкам чандиб ташланган экан
Бир амаллаб очиб қараса – тамоми жойини мўй босиб кетган бир махлуқ, кийим-боши билан ётибди

— Жаноза ўқилдими – деб сўрадим Маҳмуддан.

— Тўғриси, борганим йўқ. Ўқилса ўқилгандир. Билмайман.

кил

Бир пасқамликдаги хароб, эскича, аммо сердарахт
ҳовлидан чиқиб, дўнгга ўрлаймиз — мошинамиз ўша ерда
қолган.

— Хотин-потин қилганмиди шу, Маҳмуд" — деб
сўрайман.

—Э, ким ҳам тегарди унга) Лекин боласи кўш Бундай бир
разм солсангиз, ҳар кўчадан битталаб чиқиб келади. Қизиқ,
бари тенгдошдай. Бир йилда бўлган-да. Маймунваччалар

— Дарвин бўпкетинг-э1

— Уни-буни кўриб, баъзида ўша уккағар Дарвин ҳам
ҳақмиди, деган хаёлларга боради одам.

..Қари беҳи остидаги лойсупада уч кишими-тўрт киши
гоҳ мудраб, гоҳо бир-бирига эринчоққина сўз қотиб ўтирибди. Қарангки, ҳув Соли бақироғимиз ҳам шу ерда экан.
Кўзида қўшқат кўзойнак, овози ҳам писиллабгина қолган.
Мени танимади. Маҳмуд айтганидан кейин жонланиб кетди:

— Яхши одатингиз бор-да, жиян. Каникўлларга келганингизда ҳам худо раҳматли отангиз билан мана шундай
таъзия-фотиҳаларга бориб юргич эдингиз, эсимда. Раҳмат.
Ўзингизнинг элингиз, қарз-да бу.

– Ҳў-ў, ўғри келган йили бир кеча сизни қўрқитган
экан-а, ука) – деб қолди яп-янги дўппи кийган ўртаяшар

Гули-гули

 

киши менга қараб. — Ҳар сафар телевизордан чиққанингизда шуни эслаб куларди. Соғ вақтларидаги гап-да бу.

— Кимни айтяпсиз, Мардонқул7 – деб сўради Соли
бақироқ: қулоқ ҳам адо бўлган шекилли.

– Бу кишининг ошнаси, Маймун... э, Мўмин раҳматлини
эслаяпмиз-да.

— Яна кириб чиқадиган жойларимиз бор эди, — деди
Маҳмуд бесабрлик билан фотиҳага кафт очиб.

.. — Маҳмуд, бояги хиргойи қилиб тўрда ёнбош ётган
бобо ким эди" – деб сўрайман дўнг бошига етганимизда.

—– Отаси-да, – дейди Маҳмуд беҳафсалагина. — Дўппи
кийган – аммаваччаси.

— Кимнинг отаси) Маймуннинг отаси йўқ эди-ку. Отилиб кетган.

—– Хўш-Э1 Тағин уч-тўрт йил кўринмаганингизда бизниям танимай қолар экансиз-да;{ Қамоқдан қайтиб келганига
минг йил бўлди-ку1 Келиб уйланди, учтами-тўртта бола
қилди. Маймунга ўхшаган. Биттаси наркоман. Қолганлари
у ёғи Корея, бу ёғи Россияларда ишлаб келиб, шишиб кетган. Ҳали қарамабсиз-да, боғнинг этак тарафидаги қора
ойнали қўшқават қасрлар – шуларники

Ҳозиргина таъзиясидан чиққанимиз Маймун тирилиб
кепти деса, мен бу қадар ҳайратга тушмасдим.

— Ростданмий7

– Маймуннинг ўлгани рост бўлса, бунисиям ёлғон эмасдир, жўрам

— Ҳув ўша сиру савдолар очилмай кетди-я, Маҳмуд – дейман хаёлим яна ўтмишга оғиб. — Жийдалини ўғри босганлари...

— Эҳ-ҳэ, қачонги га Ёпиқ қозон ёпиқлигича қолди.
Энди кимдан сўрардингиз7 Қирқ йиллардан ҳам ошиб кетган бўлса

— Ҳар қандай сир-асрор қирқ йил ўтса ҳамки, бир кун
келиб барибир очилади, дейдилар-ку7

— Нақл-да бу. Очилмайдигани қирқ минг йилдаям
жумбоқлигича қолаверади. Бу нақлингиз бирор калаванинг
учи-қуйруғи қирқ йил дегандами топилиб қолгану ўшанда
тўқилган бўлса ажаб эмас.


Эркин АЪЗАМ

 

Мана шу тоғ-тошда хом сув ичиб улғайган бўлса ҳам
Маҳмуд жўрамизнинг калласи жойида, тўғри айтади у.

Мошинага ўтириб секин пастга жиламиз.

Этакда – Жийдали, жон Жийдали1

Хаёл олиб қочади.

Биргина ариқдан шунча одам сув ичса-я1

Лекин – қанча сир, қанча синоат1

"Тули-гули, – дейман ўзимча, — гули-гули..."

Мошина ҳалиги ҳовлини ёнлаб сойликка қайрилганида
не бир ўй билан қўл чўзиб пешонадаги йўлойнани ўзимга
қаратаман, ниманингдир аломатини ахтаргандек аксимга разм соламан. Маҳмуд ажабланган каби бир назар
ташлайди-ю, дарҳол йўлга ўгирилиб олади. Бир мошина
аранг сиғадиган торгина жой: эҳтиёт бўлмасангиз, жарга
қулаб кетиш ҳеч гап эмас.

