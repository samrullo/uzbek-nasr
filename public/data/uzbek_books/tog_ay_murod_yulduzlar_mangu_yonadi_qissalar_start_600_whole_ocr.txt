«SHARQ» NASHRIYOT-MATBAA
AKSIYADORLIK KOMPANIYASI
BOSH TAHRIRIYATI
TOSHKENT — 2009



 

Tosh apo



TOGʻAY MUROD

YULDUZLAR
MANGU YONADI

Qissalar

«SHARQ» NASHRIYOT-MATBAA
AKSIYADORLIK KOMPANIYASI
BOSH TAHRIRIYATI
TOSHKENT — 2009



М 89

Murod, Togʻay
Yulduzlar mangu yonadi. / Qissalar. — T.: «Sharq»,
2009. — 320 b.

Oʻzbekiston xalq yozuvchisi, Abdulla Qodiriy nomidagi Davlat
mukofoti sovrindori Togʻay Murodning allaqachon dovruq qozonib,
oʻzbek xalqining koʻngil mulkiga aylangan «Yulduzlar mangu yonadi»
nomli va boshqa qissalari adabiyot muxlislariga lotin alifbosida ilk bor
taqdim etilmoqda.

BBK 84(50")6

ISBN 978-9943-00-460-3

O «Sharq» nashriyot-matbaa aksiyadorlik
kompaniyasi Bosh tahririyati, 2009.



Soʻzboshi oʻrnida

TOGʻAY MURODNING QO`SHIQLARI

Kechagina yosh yozuvchi, boshlovchi yozuvchi, deb
yurgan qalamkashlarimiz endilikda nasrimizning yetakchi
ijodkorlari boʻlib qoldilar.

Togʻay Murod ana shu ijodkor avlodning talantli vakilidir. ;

Togʻay Murod adabiyotga tutab emas, yonib kirdi.

Togʻay Murod qissalari sof milliy oʻzbek qissalari.
Togʻay Murod qissalarida tasvirlangan odamlarga boshqa
xalq libosini kiydirsangiz ham oʻzbekligi bilinib turadi.
Ularning xulq-atvori ham boshqa xalqqa aslo oʻxshamaydi.

Shu vaqtgacha qiyofasi noaniq, bir-biridan farq qilmaydigan, shapka kiydirsang rus, qorakoʻl papax kiydirsang
ozarbayjon, telpak kiydirsang qozoq, yoqasiga kashta tikilgan koʻylak kiydirsang ukrain boʻlib ketaveradigan taxminiy odamlar qissalarimizning asosiy qahramonlari boʻlib
keldi. Bu oʻz xalqining milliy urf-odatlarini, his-tuygʻularini bilmaslikdan boʻldi, soʻ“qirkoʻngillik, soʻqirkoʻzlikdan
boʻldi.

Biz Abdulla Qodiriyni salkam yetmish yildirki, boshimizga koʻtarib kelamiz. Bunga sabab, Qodiriy milliy qahramonlar yaratdi. Otabek ham, Yusufbek hoji ham, Oftob
oyim ham, Solih maxdum ham aslo takrorlanmas obrazlardir. Bu kishilar toʻgʻrisida Qodiriy ta'kidlamasa ham
o`zbekligini bilamiz.

Turgenev, Gogol, Tolstoy rus xalqini butun bor boʻyi
bilan tasvirlagan buyuk ijodkorlardir. Nexlyudovga doʻppi
kiydirsang, Kareninaga paranji yopintirsang, oʻzbek boʻlib
qolmaydi. Tolstoy ularni qon-qoni bilan, oʻy-xayollari bilan, gap-soʻzlari bilan rus qilib yaratdi.

Bunday asarlar yaratish uchun adib rassomdek ranglarni bir-biridan farq qiladigan, bastakordek tovushlarni tiniq
eshitadigan boʻlishi kerak.

Togʻay Murod ana shunday rassom adibdir, ana shunday bastakor adibdir.



Mana, u «Ot kishnagan oqshom»da otni qanday tasvirlaydi:

«Birodarlar, oʻzi, Boʻz ot qanday boʻladi? Surpday
oppoq boʻladi. Bordiyu ajdodida boʻlsa, toʻqqizga
to`lganda Tarlon boʻladi. Toʻqqiz yoshida Boʻzning badanida xolday-xolday qora donalar paydo boʻladi. Shundan
boshlab u Boʻz emas, Tarlon ot boʻladi. Tarlon — xol-xol
ot! Tarlon — otlar sarasi.

Birodarlar, Toʻriq otning yuzdan biri yaxshi boʻladi,
Tarlon otning yuzdan biri yomon boʻladi!

Birodarlar, ot tanimasang, Tarlon ol!..»

Talantli adib qalamidan toʻkilgan ushbu satrlarni oʻqirkanman, xayolimdan bir gap oʻtdi.

«Dom»da yashab umrini oʻtkazgan shaharliklarni oʻyladim. Inson bolasining uzogʻini yaqin, mushkulini oson qilgan bu jonivorni faqat sirkda, kinoda koʻrgan shaharlik
ukalarimizga adibning bu soʻzlari qanchalik ta'sir qilishini
bilaman. Shahar bolalarining tabiatdan, jonivorlardan qanchalik uzoqlashib qolganliklariga achinib ketaman.

Togʻay Murod otni shu qadar mehr bilan ta'riflaydiki,
adib qoʻshiq aytayotibdi, deb oʻylaysiz. Adib koʻngli kitobxon koʻngliga koʻchib oʻtadi. Ot minib adirlarda yelday
uchgingiz, ot yollarini silagingiz keladi.

«Birodarlar, mashina deganlari temir! Joni yoʻq! Joni
yoʻq temir odamga el boʻlmaydi! Temirning yuragi yoʻqdal Ot odamga el boʻladi! Boisi, otning. joni bor, yuragi
bor-da!»

Togʻay Murod tasvirlagan chavandozlar xiyonat koʻchasiga kirmagan, odamlarga faqat yaxshilik ravo koʻradigan
asl o'zbeklardir.

Togʻay Murodning Tarloni Tolstoyning Xolstomeri,
Aytmatovning Gulsarisi qatoriga kelib qoʻshildi.

Bu gapimga ba'zi bir tanqidchilar jindek gʻashlik qilar.
Na iloj, oldingdan oqqan suvning qadri yoʻq, deydilar...

Togʻay Murod oʻz ona tilini benihoya yaxshi biladi. Bilgandayam butun ranglari bilan, ohanglari bilan biladi. Shu
bois, sof oʻzbekcha bitadi.

Togʻay Murod oʻzbek tilini kuylatdi. Oʻzbek tilining jami jilvalarini oftobga solib koʻrsatdi.

«Ayo Tarlon, sen mening akamsan. Uka desa degulik
mendayin ukang bor, aka desa degulik sendayin akam bor,
nima gʻamim bor?




Ayo Tarlon, sen mening birodarimsan. Mening birodarim sensan.

Ayo Tarlon, sen mening birodarimsan, qiyomatlik birodarim...»

Ushbu satrlarni oʻqib boʻlgach, xayolga tolasiz. Hozirgina mungli bir qoʻshiq tinglagandek boʻlasiz.

Bu qoʻshiq olis yoʻl bosib, Oʻzbekistonimizning qaynoq,
janub Surxonidan uchib keldi.

Men Togʻay Murodning «Yulduzlar mangu yonadi» qissasida Boʻri polvon, Tilovberdi polvon, Abil polvonlarning
kurashlarini zavq-shavq bilan tomosha qildim. Surxon polvonlarining halolliklari, mard, tantiliklarini koʻrib g'ʻururlanib ketdim. Ana, oʻzbek polvonlari, ana, deya gʻururlandim. б

Togʻay Murod tasvirlagan Surxon polvonlari chinakam
oʻzbek polvonlaridir.

Sharqning buyuk dostonlari «Layli va Majnun»,
«Farhod va Shirin»lar, «Tohir va Zuhro»lar necha yuz yillardan beri yashab keladi. Ularda bir-biriga yetisholmay,
muhabbat yoʻlida jon bergan baxtsiz oshiq-ma'shuqlar tasvirlanadi.

Togʻay Murod ham doston yozdi. Otini «Oydinda yurgan odamlar» qoʻydi.

Qissa nomini oʻqishingiz bilanoq sizni allaqanday sirlisehrli oydin kecha bagʻriga oladi. Ichingizga ajib bir nur
oʻrmalab kiradi. Dil-dilingizni yoritib yuboradi.

Qissada Qoplon bilan Oymomo farzand ilinjida tunni
tongga, kunni oyga, oyni yilga ulab yashaydi. Qoplon xotinini Momosi, desa, Oymomo erini Bobosi, deb chaqiradi.
Ular yoʻq bolaning bobosi, yoʻq bolaning momosi boʻlib,
yillarni yillarga ulaydi. Bir-biriga moʻltirab yashaydi. Ular
uchramagan doktor, ular koʻ“rinmagan tabib qolmaydi. Ammo na doktordan, na tabibdan naf koʻradi.

Togʻay Murod chol-kampir hayotini gʻoyat nozik,
gʻoyat shoirona tasvirlaydi. Chol-kampirning oʻzaro mehrmuhabbatini qoʻshiqdek kuylab beradi.

Tog'ay Murod bir-birini Bobosi, Momosi, deya atab
umr oʻtkazayotgan bir juft pokiza insonni oydindagi oy nuriga oʻrab tasvirlaydi. Oqibat, ushbu juftning oʻzi ham,
soʻzi ham, turish-turmushi ham oyning kumush nurlariga
yoʻg'ʻrilib ketadi.

Togʻay Murodning kuyib, yonib, oʻrtanib bitgan, ba'



zan faryod urib bitgan «Oydinda yurgan odamlar» 4155а51ni «Muhabbat qoʻshigʻi», deb atagim keldi.

«Momo-Yer qoʻshigʻi» boshqa qissalardan farq qiladi.
Togʻay Murod bu qissasida boshqacha yoʻldan boradi. Oʻz
yoʻlidan adashib, oyogʻi yerdan uzilib, Gʻarb adabiyoti soyasi boʻlib qolgan ijodkorlarning tipik obrazini yaratadi.
Shu ijodkor obrazi tufayli qissaga mayda-chuyda toshlar
otildi. Asar yutuqlaridan koʻz yumib oʻtildi. Axir, qaysi
soya ijodkor oʻziga oyna olib qaraydi deysiz? Masalan, qissada original bir obraz bor, badiiy baquvvat bir obraz bor.
Men serjant Orziqulov obrazini nazarda tutyapman. Serjant Orziqulov oʻzbek adabiyotida mutlaqo yangi obraz.

Nazarimda, Togʻay Murod qissa bitmaydi, nazarimda,
bor ovozi bilan qoʻshiq aytadi. Bu qoʻshiqda avj pardalar
bor, nolishlar bor, savt bor.

SAID AHMAD,
O`zbekiston Qahramoni,
Oʻzbekiston xalq yozuvchisi.
1994.

TOGʻAY MURODNING TUG`MA ISTE'DODI
Qadimiy bir baytda shunday deyiladi:

Hidi yo'q gulga chaman hayf,
Mehri yoʻq dilga badan hayf.

Har bir gulning oʻziga xos hidi va har bir dilning takrorlanmas mehri, ayniqsa, adabiyot uchun qadrlidir. Chunki adabiyot — saralangan badiiylik chamanidir. Inson diliga yoʻl topgan asarlargina bu chamandan oʻrin ola biladi.
Kitobxonlar qalbiga «jiz» etib tegmagan, unga zavq bermagan soʻxtasi sovuq asarlarga bu chaman chindan hayfdir.
Shu sababli adabiyotga kitobxon qalbi orqali yoʻl topib
kelmagan asar unda yashab keta olmaydi. Iste'dodli qalbning mehri bilan yoʻgʻrilgan gʻoyaviy mazmun va yangicha
bir goʻzallik xush boʻyini taratadigan badiiy shakllargina
adabiyot chamaniga mos tushadi, uning boyligiga boylik,
husniga husn qoʻshadi.

Togʻay Murod qissalari adabiyotimizga Surxon vodiysining oʻziga xos nafasini olib kirdi, mehnatsevar, kamtar va
tanti chorvadorlar, bogʻbonlarga nisbatan dilimizda sami



miy mehr uygʻotdi. «Ot kishnagan oqshom» qissasi КАТроmish» dostoni an'analarini eslatadigan xalqchil ruh bilan
sugʻorilgan. Togʻay Murodning oʻzi ham Alpomish va Barchinlarni bergan goʻzal vodiylar, bepoyon yaylovlarda
oʻsganligi uning soʻz boyliklaridan, yozuvchilik uslubi va
oʻziga xos ovozidan sezilib turadi. Nasriy asarga she'riy jarang va koʻtarinki ruh bagʻishlay olish qobiliyati yosh adibning qalamiga xos eng yaxshi fazilatlardandir.

Qissa qahramoni Ziyodulla oddiy bir choʻpon. Uning
oʻz oti Tarlonga boʻlgan mehri — insonning tabiatga
qoʻygan mehriday sof. Tarlon tabiat timsoli boʻlgani uchun
ham yozuvchi uni yorqin bir obraz darajasiga koʻtarib tasvirlaydi.

Birinchi qissaning qahramoni Ziyodulla oʻzi yashayotgan joydagi qallob va riyokor odamlarga qarshi dadil kurashadi. U hatto oʻzidagi jismoniy nuqsonga qarshi isyon
koʻtaradi, «kal» degan malomatni ma'naviy ustunlik —
mohir chavandozlik shuhrati bilan yengib oʻtadi.

«Oydinda yurgan odamlar» qissasida yosh adibning ijodiy izlanishlari boshqacharoq yoʻldan boradi. Qoplon ham
Ziyodulla kabi mehnatsevar, bir soʻzli odam, u ham tabiatga ixlos qoʻygan, Oymomo degan qizni sevib qolgan. Ikki
qalbning tuganmas muhabbatiga farzandsizlik balosi qarshi
turadi. Ular umr boʻyi shu dardga davo izlaydilar, ba'zi
odamlarning malomatlaridan azob tortadilar, bir qancha
vaqt oʻksik va tili qisiq boʻlib yuradilar.

Farzandsizlik muammosiga Togʻay Murod oʻz qissasida
yangicha talqin berganini alohida aytish kerak. Muallif qissaning dastlabki boblarida Qoplon bilan Oymomoni «akamiz», «opamiz», deb hurmat bilan qalamga oladi. Yoshlari
ulgʻaygan sari adib endi ularni «bobomiz», «momomiz»,
deb e'zoz bilan ulugʻlaydi. Qoplon va Oymomo dillaridagi
insoniy muhabbatning yuksakligi tufayli kitobxonlar qalbida farzandlarcha mehr uyg'otadilar. Shu bilan ular ma'naviy jihatdan koʻp farzand koʻrgan muhtaram bobolar va
momolar qatoridan oʻrin oladilar.

Togʻay Murodning qalbida mehnatkash xalqimizga atalgan yaxshi tuygʻular koʻp ekani uning qissalaridan sezilib
turibdi. Faqat hali bu asarlar — adibning ilk qadamlaridir.
Biz uning ijodi ham, mahorati ham yangi-yangi yuksakliklarga koʻtariladi, deb umid qilamiz. Chunki unda tugʻma
bir iste'dod bor. Iste'dod esa asl e'tibori bilan mehr-u oqi



batdan tarkib topadi. Mana shu mehr-u oqibatning biror
zarrasi zoye ketmasligi uchun adib oʻz iste'dodiga «Bu
faqat meniki emas, xalqniki, adabiyotniki!» deb qarashi kerak. Ana oʻshandagina iste'dod oʻsgan sari uni umrboqiy
qiladigan mas'uliyat hissi ham oʻsib, ilk muvaffaqiyatlardan esankirashga yoʻl qoʻymaydi.

Chinakam katta adib oʻz xalqiga katta bir qoʻshin keltirgandan ham ulkanroq zafar va shuhrat keltirishi mumkin. Faqat buning uchun adib oʻzidagi iste'dodni xuddi
qoʻshin bayrogʻini avaylab qoʻriqlaydigan yalovbardor kabi asrashi kerak, bu bayroqni oldirib qoʻymasligi, unga
gʻubor yuqtirmasligi, dogʻ tushirmasligi kerak.

Togʻay Murodga chin qalbdan aytadigan tilagim ana
shu.

PIRIMQUL QODIROV,
Oʻzbekiston xalq yozuvchisi.



YULDUZLAR MANGU YONADI

= — ў
: 2 М Io

 

I

— Odamlar-u odamlar, togʻda bitgan bodomlar, eshitmadim demanglar! Bugun ha-a-amma Zulfiqor polvonnikiga sunnat toʻyiga, he-e-e-ey! Chu, jonivor!

Egar qoshiga toʻn solib olmish jarchi guzarma-guzar ot
oʻynatdi. Xoʻjasoat qishlogʻi ahlini toʻyga chorladi.

Xiyol oʻtmadi. Toʻy bekasi otda eshikma-eshik yurdi.
Xonadonlarni alohida-alohida aytdi.

Xonadon bekalari:

— Quruq ketmang, — deya egar qoshiga toʻn ildi.

Toʻy bekasi yuziga fotiha tortdi.

— Iloyim, sizlarni-da toʻyga yetkazsin, — deya tilak tiladi:

Keyin, Zulfiqor polvon ot mindi.

El-yurtni oʻz nomidan aytdi.

El-yurt koʻngli nozik-da.

To'y bekasi aytgan boshqa, toʻy xoʻjasi aytgan boshqa.

II

Tush vaqti ayollar boʻgʻirsoq, qatlama, shirguruch
koʻtarib toʻyladi. Erkaklar qoʻy, tana yetaklab toʻyladi.

Tom ustida yonboshlab olmish Nabi oqsoqol toʻyxonadagi voqealardan koʻz-quloq boʻldi, tegishli yoʻl-yoʻriqlar
berdi.

Ayniqsa, kelajak mehmonlarni e'tibordan chetda qoldirmadi. Mehmonlar koʻcha boshida qora berishi bilanoq, Nabi oqsoqol ovoz berdi:

— Kelinglar, mehmonlar, kela beringlar! — dedi. —
Mingoy baycha', ayollarga peshvoz chiqib, qoʻllaridan dasturxonni oling! Qarang, Zulfiqor polvonning oshnasi Turdiboy echki yetaklab kelyapti! Anavi qoʻy yetaklab kelayotgan kuyovi Qurbonmikin? Ha, shuyakan! Ashurboy,
qoʻylarni ushlab, ogʻilxonaga qamang!

То"ухопада о"упаБ yurmish bolalar eshik oldiga chopib
keldi.

"Xon, oy, gul ma'nosida.



Toʻylovchi ayollar sochqilar sochdi: yongʻoq, pista,
mayiz...

Bolalar qoʻllarini choʻzib-choʻzib sapchidi. Sochqilarni
ilib-ilib oldi. Yerga tushganlarini talashib-tortishib qoʻynilariga soldi.

Ikkita bola yumalab borayotgan yongʻoqni quvib ketdi.

Bolalar toʻda-to“da boʻlib, yongʻoq, oshiq, shumshak,
quloqchoʻ“zma oʻynadi. Doʻl, gʻirboydi, chillak, zuvillatar
oʻynadi...

TIL

Xolboy surnaychi ikkita doirachi bilan mumtoz musiqalar tarona etdi.

Toʻyxonada olti doshqozon qator osildi.

Xizmatkorlar qur boʻlib oʻtirib sabzi toʻgʻradi.

Doshoʻchoqlardan samoga qop-qora tutun oʻrladi.

Doshqozonlardan zigʻir moyga qovurilayotgan goʻsht
hidi keldi.

Bir otliq taqimiga boshsiz uloq bosib toʻyxonadan
chiqdi.

— Odamlar, Oqjarda koʻpkari boʻladi! — dedi Nabi
oqsoqol. — Ana, uloqni olib ketdi! Xohlaganlar borsin! Eslaringda boʻlsin, kechasi olish boʻladi, ertaga yana koʻpkari! Piyoda koʻpkarisi-da bor! Ertaga piyoda poygayam
boʻladi, ha!

Erkaklar koʻpkaridan kunbotarda keldi. Qur boʻlib-qur
boʻlib oʻtirdi.

Toboq-toboq palov suzildi.

Uchovora bir toboq boʻldi.

IV

Xuftonda ayollar davra qurib gulxan yoqdi.

Davrada chirsillab yonayotgan shuvoqdan buralib-buralib olov oʻrladi. Shuvoq hidi dimogʻlarni qitiqladi.

Bolalar davra tevaragida quvalashib oʻynadi.

Besh-olti bola jam boʻldi. Bir uy ichida yerni aylana
qilib chizdi. Aylanani gir deb atadi.

Bolalar bir sonni belgilab oldi. Birovi bolalarni uch
aylantirib sanadi. Moʻljaldagi songa tushmish bola girda qoldi.




U gir ichida engashdi. Koʻzlarini qoʻllari bilan yashirib
turdi.

Bolalar har tarafga sochilib yashirindi.

Girda qolgani ularni izladi. Girdan-da ogoh boʻldi.

Kimda-kim uning koʻzini shamg'alat qilib, epchillik bilan girga chopib kirsa, shu gʻolib sanaladi.

U ayollar orasida bir bola moʻralab turganini sezib qoldi. Shu bolani davra aylantirib quvdi.

Bola girga qarab qochib, qoʻlga tushdi.

Bu orada boshqa bolalar girga toʻplandi.

Endi qoʻlga tushgan bola girda qoldi. Bolalarni izladi.

Bu, yashinmachoq oʻyini boʻldi. б

У

Ayollar doirani yelpib-yelpib, halqachalarni shildiratibshildiratib olovga tobladi.

Davrada changqovuz boʻzladi:

— Biyov-biyov-biyov!

Bir qiz olov girdida barmoqlarini qirsillatib-qirsillatib,
changqovuz nagʻmalariga xirom etdi.

Davrada ikkita goʻzal eshilib-eshilib oʻynadi, toʻlgʻanib-toʻlgʻ“anib oʻynadi: biri olov boʻldi, biri qiz boʻldi!

Ayollar nagʻmalarga hamohang chapak chaldi. Joʻshibjoʻshib qiyqirdi:

— Kishtala-kish, kishtala-kish, hay-ha-a-a-ay!

— Ha, boʻyingdan momong aylansin, oʻynay ber, oʻzim
kelin qilaman!

Oʻynagan oʻynab, o'ynamagan toʻn yopdi. Boʻydoqlar
davraga oʻgʻrincha qarab, qayliq tanladi.

VI

Toʻyxona kunchiqaridagi qisirpoyada bolalar ikki taraf
boʻldi.

Bir taraf teskari oʻgirilib, koʻzlarini chirt yumib turdi.

Ikkinchi tarafdan qulochi kattaroq bola bir qarichcha
oppoq mol suyagini qulochkashlab otib yubordi.

Suyak borib tushmish yerdan chang koʻtarildi.

— Boʻldi, boʻldi! — dedi.

Shundan keyin raqiblari oʻgirildi. Har tarafga yoyildi.
Suyak izlab ketdi.




Suyak otgan bolalar qatorlashib oʻtirdi. Raqiblarini
qaradi.

Bolalar suyakni izlab-izlab, oxiri topib keldi.

Bordi-yu, topolmasa, suyak otgan bolalarning oʻzlari
topib keladi.Tagʻin suyak otadi. Suyak ota berib-suyak ota
berib, raqiblarini sarson qiladi.

Endi suyak otish gali uni topib kelganlarda boʻldi.

Bu, oqsuyak oʻyini boʻldi.

VII

Toʻyxona yonidagi hovlida erkaklar davra qurdi.

Bu davrada olish boʻladi.

Davra uzra simchiroqlar osildi.

Polvonlar oyogʻiga zax oʻtmasin uchun davraga somon
sepildi. ,

Davra chetida yonib boʻlmish olov choʻgʻi yashnadi.

Polvonlar sovuq qotsa, ana shu choʻgʻga isinadi.

Tun sovuq boʻldi. Sovuqdan qor hidi keldi.

Davra junjikib-junjikib:

— Uh-uh, qorning sovugʻi-ya, — dedi.

Darhaqiqat, Keragatogʻga birinchi qor tushdi.

Qorli choʻqqilar oydinda elas-elas oqarib koʻrindi. Togʻ
oʻngirida televizor stansiyasi chirogʻi yondi. Adogʻroqdagi
to'da chiroqlar — Toʻxtamish, Chuqurobshir, Chinor,
Loʻkka, Zardaqul, Bodavo deya atalmish Vaxshivorning
qishloqlari boʻldi.

Oy qishloq uzra osilib qoldi.

Yulduzlar gʻuj-gʻuj yondi.

Davra aylanasiga gilam toʻshaldi, koʻrpacha toʻshaldi.

Mehmonlar hali kelmadi.

Toʻrda oʻtirgan kolxoz raisi:

— Qulmat-ay! — dedi. — Qoʻ`shxonalarga' bor-da,
mehmonlarga xabar ber! Olish boshlandi, de! Chop, zuvullab borib, zuvullab kel!

Xiyol oʻtmadi, mehmonlar-da keldi.

Olam-jahon odam boʻldi.

Davra liq toʻldi.

Joysiz qolmishlar tik turdi. Davra sirtidagi mashinalarga chiqib oʻtirdi.

“Olisdan kelmishlar qoʻngan xonadon.




Davraga qarash uchun boʻyi yetmovchi bolalar daraxt
shoxlari ayrisiga chiqib oʻtirdi, devorlarga minib oʻtirdi.

Kolxoz raisi bosh bakovul boʻldi.

Bakovul oldida turli-tuman roʻmol, gilam, kalish, choponlar boʻldi.

Bakovul ketida toʻy xizmatkorlari gʻunajin, qoʻy, echki
ushlab turdi.

Bular sovrinlar boʻldi.

уш

Davra sukutda boʻldi.

Bosh bakovul oʻrnidan turdi. Davraga murojaat etdi:

— Odamlar, uzoq-yaqindan kelgan aziz mehmonlar!
Mana, jamoa jam boʻldi. Endi olishni boshlasak boʻla berar. Bugungi davramizda vohamizga dorigʻi ketgan Boʻri
polvon oʻtiribdi. Davraga bakovullik qilishni shu kishiga
topshirsak, nima deysizlar?

— Ma'qul, polvon bovaning suyaklari davrada qotgan! — dedi davra.

— Qani, polvon bova, davraga chiqing!

Odamlar orasida oʻtirgan Boʻri polvon oʻrnidan turdi.
Qoʻllarini koʻksiga qoʻydi.

— Odamlar, shunchalik izzat qildilaring, qulluq! — dedi. — Endi, biz qarib qoldik...

— Polvon bova, elning soʻzini tashlamang!

— El ataylab sizga yuz soldi-ya!

Boʻri polvon chiqa bermadi.

Shunda, rais oʻzi borib olib keldi.

Boʻri polvonga Hotam polvon chiqdi.

Ular bosh bakovul qarshisida choʻkkalab oʻtirdi.

Bakovul sovrin aytdi:

— Sizlarga eng yaxshi toʻn qoʻyildi, omin, ollohu
akbar!

Oqsoqol polvonlar goʻyo chippa-chindan olishib, davrani boshlab berishlari lozim.

Boʻri polvon kalishini yechdi. Mahsichan boʻldi. Qora
choponi oʻngirlarini qayirib, belbogʻiga qistirdi. Telpagini
bostiribroq kiydi.

Keng ham doʻng peshonasini, turtib chiqqan yonoqlarini siladi. Taka soqolini siladi. Kaftlarini tuflab-tuflab
hoʻlladi.




Davra aylandi.

Hotam polvonga qarab qulochini uzun ochdi. Hotam
polvon yoqasidan ushladi. Bir-ikki silkidi. Avaylab chil'
berdi.

— Yo, pirim! — dedi.

Davra qariyalarga qarab joʻshib ketdi.

— Ha-ha, boʻsh kelmang, polvon bova! — dedi.

— E, boʻldi-ye, charchab qoldilaringiz!

— Polvon bova, unday chil bermang-e. Hotam polvonga tanisogʻlik kerak!

Oqsoqollar bir-birini qoʻyib yubordi. Bosh bakovul oldiga keldi.

Bakovul oqsoqollar beliga bittadan toʻnlik beqasam
boyladi.

— Bali, kuchlaringiz barobar ekan! — dedi.

Oqsoqollar boʻsh kelmadi.

— Eb-ey, nimalar deyapsiz, rais bova? — dedi Hotam
polvon. — Oʻngimga kelib edi-yu, tagʻin, Boʻri polvonning biron yeri lat yemasin dedim-da!

— Nima-nima? — dedi Boʻri polvon. — Ukkagʻar Hotam polvon-e! Sizga oʻxshaganlarni manavi chinachogʻim
bilan yiqitaman, ha!

Shunday qilib, ajdodlar udumi bajo keltirildi. Yoshlar- .
ga yoʻl ochildi.

Oq yoʻl, yoshlar!

IX

Boʻri polvon davra aylandi.

Davraga murojaat etdi:

— Xaloyiq! — dedi. — Davrada halol olishib, elga tomosha koʻrsataylik! Haq-nohaqni men — oʻzim ajrim qilaman! Aytganim aytgan, deganim degan! Davradagi Boʻri
polvon soʻzim: tarafkashlik, gʻirromlik, oshna-ogʻaynigarchilikka yoʻl qo`ymayman!

Boʻri polvon tevarakka alangladi. Bir burchakda qunishib `oʻtirmish besh-olti yoshli bolani koʻrib qoldi.

Bola raisning oʻgʻli boʻldi.

Boʻri polvon atayin shu bolani yetaklab keldi.

— Otingiz nimaydi, polvon? — dedi.

' Hadis (kuch sinashish).




— Shukuy!

— E, yashang, Shukur polvon! Bolalar, manovi Shukur
polvon bilan olishadigan mard boʻlsa oʻrtaga chiqsin!

Telpagi quloqlarini tushirib olmish bir bola chiqib
keldi. . .

Ketidan otasi ovoz berdi:

— Polvon bova, manovi Ermat polvonni bir sinab
koʻring!

Boʻri polvon Ermatning-da qoʻlidan ushladi.

— Ermat polvon, — dedi, — siz manovi Shukuy... e,
astagʻfirullo, Shukur polvon bilan olishasizmi? Oʻzi, yurak
uryaptimi? E, bali, gap bunday boʻpti-da! Qani, yuringlar.
Rais bova, manavi polvonlarga duo bering. Doʻrjiroq zot
qoʻying, kelbatidan ikkoviyam katta polvonga oʻxshayapti!

Polvonchalar bosh bakovul roʻparasiga choʻkkaladi. Bakovul duo berdi:

— Sizlarga oʻzlaringiz bop bir toʻn, bir so“m pul qoʻyildi, ollohu akbar! Yaxshiroq olishsalaring, yana bir zot
qoʻshamiz! Yechinmasdan olisha beringlar, kun sovuq!

Bolalar davra aylandi. Ammo... chappa tarafdan aylandi!

Davra gurr etib kulib yubordi. Boʻri polvon bolalarni
ushladi. , ,

— Eb-ey, eb-ey! — dedi. — Manovi tarafdan aylaninglar! Kulmang, xaloyiq, polvonlar gʻayratiga chiday olmay,
shoshib qoldi, ha! Polvon shuytib-shuytib polvon boʻladi-da!

X

Bolalar davrani ikki aylandi. Qoʻl berib koʻrishdi.

Shukur polvon choponi oʻngirlarini qayirib, belbogʻiga
qistirdi. Enkayib, oʻng qoʻlini oldinga sermab bora berdi.

Ermat polvon ishtonini yuqoriga bir koʻtarib qoʻydi.
Uyam qulochini sermab kela berdi.

— Ha, qulochginangdan, polvonchalar! — dedi davra.

Shukur oʻng qoʻli bilan Ermatning yoqasidan ushladi,
chap qoʻli bilan bilagidan ushladi. Ikki oyogʻiga qoʻshib
chil berdi. .

Shukur yiqitayotib edi. Ammo yerga ogʻish vaqtida
oʻzini eplay olmadi.

Oqibat, ikkovi-da baravar yiqildi.




— Bekor, it yiqilish! boʻldi. Boshqatdan olishinglar! —
dedi davra.

— Shukur polvon, qattiq-qattiq chil bering! Kim aytadi sizni raisning uli deb?

— Ermat polvon, koʻp shalpaymang, dadil boʻling!

Shukur yiqitdim, deya, bosh bakovul qoshiga oʻtirdi.

Ermat davra oʻrtasida choponida ilashmish somonlarni
qoqdi. Shukurga, keyin, Boʻri polvonga angrayib qaradi.

— Gʻirrom, men yiqilmadim, — dedi.

Boʻri polvon Shukurning yelkasiga qoʻlini qoʻydi.

— Polvon, yiqitolmadingiz, boshqatdan olishing! — dedi. — Yelkangizni koʻp siltamang. Yo, otangizga ishonyapsizmi? Otangiz idoraga rais! Davraga Boʻri polvon rais! Turing!

Shukur qoboq-tumshuq qildi. Otasi qabatiga oʻtib
o'tirdi.

Boʻri polvon Shukurni silab-suydi. Chuchuk-chuchuk
soʻzlar aytdi:

— Shaytonga hay bering, polvon, chiqing endi. Aylanayin polvonimdan. Polvonimdan-da, polvonimdan-da...

Shukur iyib ketdi. Tagʻin davraga kirdi. Bu safar Ermat
enkayib-enkayib keldi. Shukurning qoʻltiqlari ostidan kirib
koʻtarmoqchi boʻldi.

Shukur Ermatning boshini koʻkragi ostiga qisdi. Qoʻllarini qoʻltig'idan oʻtkazib ushladi. Yotibotarga oldi: oʻzi
birdan orqaga yotib qolib, Ermatni ustidan oshirib otmoqchi boʻldi.

Ammo... oʻzi ostida qoldi!

Boʻldi kulgi!

Shukurga alam qildi. Ermatga qoʻlini musht qilib
koʻrsatdi.

— Sen bilan yanagi toʻyda olishaman! — dedi.

Ermat bakovul roʻparasiga oʻtirishi bilan bir talay bola
chopib kelib yoniga choʻkkaladi.

Shukurga tarafkash bolalar bir-biriga soʻz bermay talashdi, bakovulga elandi:

— Bova, Ermat polvon bilan meni olishtiring, u qalin
oshnamni yiqitdi!

— Yoʻq, Ermat polvon bilan men olishaman. Shukur
xolamning uli!

"Ikki polvon baravar yiqilsa, ikkovida-da gʻolib boʻlmaydi.



— Bova, Ermat polvonga meni chiqaring, Shukur bizning hamsoyamiz!

Davraga tag'in bir bola — Xolyor keldi. Xolyor Shukurning bir yosh katta akasi boʻldi. Hayallashi boisi, u tut
shoxida oʻtirib edi. Yerga tushib, davraga kirguncha vaqt
oʻtdi.

Masalani Boʻri polvon hal etdi.

— Rais bova, Xolyor polvonga duo bering, ukasining
ori uchun olishsin! Ming qilsayam emchakdosh-da! — dedi.

XI

Zoʻrdan zoʻr chiqdi. Olish kattalashdi.

Gal maktab yoshi bolalarga yetdi. Undan oʻsmirlarga
yetdi.

Bir polvon yiqilsa, origa oshnasi yo ogʻaynisi davraga
chiqdi. Qoni tortdi...

Or-nomus uchun kurash bolalikdan boshlanadi!

Qishloq odamlari olchin, togʻchi, paritoʻp, qovchin,
goʻrxov, yuz... deya atalmish urugʻ-aymoqlarga boʻlinib
olishadi.

Bordi-yu, chetdan polvonlar kelgan boʻlsa-chi? Unda,
qishloq polvonlari birlashib, mehmon polvonlar bilan kurashadi.

Odamlar kindik qonlari tommish yer shon-sharafi, oriyati uchun olishadi.

Vatan - kindik qon tommish yerdan boshlanadi!

Bu davrada qishloqning barcha polvonlari bir taraf
boʻldi.

Boisi, oʻzga tumanlardan polvonlar koʻp keldi. Polvonning toʻyi-da! Kimsan — Zulfiqor polvon toʻy qilyapti!

XIL

Boʻri polvon qoʻllarini orqasiga qilib davra aylandi.
Chetdan kelmish polvonlarga nazar soldi.

«Manavi oʻtirganlar sariosiyoliklar. Termizliklar-da
bor. Bular oʻzimizning Denov polvonlari. Pichirlashib gaplashayotganlar kim boʻldi? Ha-a, jarqoʻrgʻonliklar. Manavilar esa shoʻrchiliklar. Oʻrtada chordana qurib oʻtirgan
moʻylov Roʻzi polvon. Yaqinda bizning polvonlar ularni o'z
uylarida magʻlub etib keldi. Koʻrinib turibdi, shoʻrchilik



lar alamzada. Demak, olish zoʻr boʻladi. Birinchi kimdan
boshlasin? Mehmonlarni bir-birlari bilan olishtirsamikin?
Yoʻgʻ-e, davra oʻziniki, ep boʻlmas. Yaxshisi, oʻzlaridan
kimdir chiqib boshlab bersin».

Shu vaqt, devor uzra roʻmolli boshlar qora berdi: ayollar davraga qaray berdi.

Boʻri polvon ovozini koʻtarib aytdi:

— Ay, poshikastalar, devordan koʻp boʻylay berma,
polvonlarning xayolini boʻlasan! Bor, oʻsmangni qoʻy!

Roʻmolli boshlar gʻoyib boʻldi.

Boʻri polvon oʻylab. qarasa, vohaning deyarli barcha
zoʻr polvonlari jam boʻlibdi. Koʻrinishidan, polvonlar katta niyatlar bilan kelibdi. Niyatlari oʻzlariga esh boʻlsin!

Xoʻsh, barcha mehmonlar xoʻjasoatlik polvonlar bilan
olishadimi yo tumanlar oʻzaro olishadimi? Yaxshisi, tumanlarni bir-biri bilan olishtirgan ma'qul.

Turgan gap, shoʻrchiliklar xoʻjasoatliklar bilan olishadi.

Xoʻjasoatlik polvonlar buni biladimi?

Bo'ri polvon qishloq polvonlarini izladi. Ular har yerda sochilib oʻtirdi.

Bo'ri polvon zoʻr achinish bilan shuni his etdiki... inson
qanchalik odil boʻlsin, qanchalik tanti boʻlsin, baribir...
baribir oʻz yurti, oʻz eliga tortar ekan...

U davradan chiqdi. Oqsoqollardan Amir polvonni tirsagidan chetga tortdi.

— Polvonlaring har yerda oʻtlab yuribdi, bu nima oʻtirish? — dedi. — Menga qara, zoʻr-zoʻrlarini bir yerga yigʻ.
Shoʻrchiliklar kepti... Tushundingmi? Oʻzing bosh boʻl.
Qurga tartib bilan chiqar. Shoshma, yetti oʻlchab, bir kes.
Shoʻrchiliklarning oʻngi-chapiga e'tibor qil. Qaytarib aytaman, faqat sho'ʻrchiliklarga koʻz tikinglar. Binoyimi?

— Binoyi, polvon bova, binoyi.

— Bir-ikkita dadilrogʻi bilan bizning Tilovberdini davra oxiriga asra. Yoʻgʻon choʻzilib, ingichka uzilganda kunimizga yaraydi. Yana kim bor?

— Shu, Bakirboyning Samarqandda oʻqiyotgan Jonibek
uli kelgan. Yaxshi olishi bor-da. Oʻtgan yili kelganda Sariosiyoni mom' qilib edi.

"Davrani qoyil qilgan gʻolib.




— Uning kelganini ko'pchilik bilmaydi-ya? Ma'qul.
Ayt, tom ustiga chiqib, oʻzini yashirib oʻtirsin.
— Hay.

XIN

Boʻri polvon davraga kirdi.

Ana, Maksim polvon, Alimardon, Shodi...

Boʻri polvon beixtiyor oyoq ildi.

Juda tanish bir yuzga koʻzi tushdi. Bu kim boʻldi, eslolmadi. Hayron boʻlib tagʻin qaradi. Barmoqlari bilan
koʻzlarini uqalab tikildi.

«Yo tavba, — deya pichirladi. — Xuddi Nasimga oʻxshaydi-ya. Yo chini bilan Nasimmikin? Yoʻgʻ-e, u koʻpkarida otdan yiqilib, bir koʻzi ojiz boʻp qolgan, deb eshitib
edim. Buning ikki koʻziyam... Tagʻin bir qarayin-chi...»

Ha, bu Nasim polvon boʻldi!

Nasim polvon davraga qarayaptimi yo olislarga nazar
solyaptimi, bilib boʻlmadi. Boshini tik tutib, koʻzi ojizlarga xos oʻtirdi, shoirona oʻtirdi.

Boʻri polvonning koʻngli uyushib-uyushib ketdi. Nasim
polvonga juda-juda rahmi keldi. Qulochini keng ochib:
«Nasim oshna!» degisi keldi.

Ammo koʻngli tub-tubida yashirinib yotmish nimadir...
nimadir bu istagini rad etdi.

Boʻri polvon ma'yus bosh egdi. Iziga burildi. Bir-ikki
qadam bosdi. Tagʻin yelkasi osha qaradi.

Davradagi ovozlarni eshitmay qoldi, odamlarni deyarli
koʻrmay qoldi.

Keng yelkalaridan bir nima bosdi. Nima boʻlsa-da, juda
ogʻir boʻldi. Zilday og'ir boʻldi.

Madori quridi, koʻzi tindi. Qur chetida choʻk tushdi.

Xiyoldan keyin qabatidagi odamga oʻgirildi.

— Toʻra oqsoqol, — dedi. — Nasim polvonning koʻzi...

— Bechora otdan yomon yiqilgan ekan, zarbidan bu
koʻziyam oqib tushibdi.

— Yo pirim-e, eshitmagan ekanman, tuf-tuf-tuf...

— Falokat-da.

Boʻri polvon oʻng kaftini tizzasiga qoʻydi. Chiroq
yorugʻida yiltirayotgan somonga tikilib qoldi.

Begʻubor bolalik, bebosh yoshlik yaqin olislarda...
yaqin olislarda — sochlarning oqi, yuzlarning bujuri,
koʻzlarning nuri, koʻngilning tub-tubida qoldi...




1

Olam koʻm-koʻk. Falak zangori.

Qishloq etagidagi podayotoq tumonat odam.

Poda yoʻliga chiqmish erkaklar toʻda-to“da boʻlib gurunglashdi.

Toshlarga choʻnqayib oʻtirmish momolar urchuq yi
irdi.
8 Ayollar — ayollar gʻiybatini qildi.

Oʻsmirlar davra qurib kurash tushdi.

Bolalar koʻngillariga yoqqan oʻyin oʻynadi.

Bir guruh bola moyak urishtirdi.

— Tut nishini, tut! — dedi bir bola.

— Sen tut-da, yutding-ku! — dedi ikkinchi bola.

Boʻri qoʻynidan moyak oldi. Tishiga urib-urib eshitib
koʻrdi: tik-tik-tik...

Yoʻq, buning joni yoʻq, dedi. Boshqa bittasini tishiga
urib eshitdi. O, bunisi zoʻr ekan, dedi.

Boʻri moyakni oʻng kaftida yumdi. Bosh barmogʻi bilan
koʻrsatkich barmogʻi orasidan nishini koʻrsatib tutdi.

Bolta moyak nishi bilan unga urdi. Boltaniki zoʻr ekan,

` Boʻrining moyagini yordi. Boʻri yorilgan moyakni Boltaga
berdi.

Bordi-yu, Boltaniki yorilganda, unda, moyak Boʻriniki
boʻlardi.

Boʻri bir moyak poyanagini — yoʻgʻon tarafini eshitib
koʻrdi. Poyanagi zoʻrday boʻldi. Darrov Boltaga yuzlandi:

— Tut poyanagingni! — dedi. — Ana, seniki yorildi,
choʻz bu yoqqa! Boʻldi, endi sen bilan urishtirmayman. Nasim, moyagingning belini tut! Bekor, poyanaging bilan urding! Shu gʻirromliging uchun poyanagingni tut, men nish
bilan uraman. Ana, yorildi, choʻz bu yoqqa!

Adir tarafdan kelayotgan qoʻy-echkilar ma'rashi bilan
choʻponlar ovozi tobora yorqinroq eshitildi.

Adir ustida shoxdor serka koʻrindi. Yoʻlboshchi serka
qomatini gʻoz tutdi. Olgʻa qarab turdi. Izidan tizilishib turmish qoʻy-echkilar shoxdor serka yoʻl boshlashini kutdi.

Poda adirdan endi.

Odamlar ermaklarini boʻldi qilib, podaga peshvoz
chiqdi.

Chimzorni odamlar ovozi bilan qoʻy-qoʻzilar ma'rashi
bosdi.




Uloqlar toshdan toshga sakrab chopdi.

Qoʻy-echkilar tuyogʻi koʻm-koʻk oʻtda koʻkarib ketdi.
Qop-qora tumshuqlari yilt-yilt etdi.

Bahor podasidan sut hidi anqidi.

Nasim qoʻylarini Boʻrinikiga qoʻshib haydadi.

Boʻrilarnikiga yetib, qoʻylar ayrildi. Boʻrilarniki darvozaga kirdi. Nasimlarniki yoʻlida davom etdi.

Nasim qoʻlidagi xivichni qoʻylari ketidan otib yubordi.

— O'zlaring bora qolinglar, uyni bilasizlar, — dedi.

Oʻzi Boʻrilarnikida qoldi. Boʻridan ayrilgisi kelmadi.

Boʻrining onasi qoʻy-echkilarni koʻganladi. Birovini
boʻynidan yetaklab, sayoz chuqurcha ustiga olib keldi.

Boʻri echkini quchoqlab turdi, Nasim uloqni quchoqlab
turdi.

Bo'rining onasi kadini chuqurchaga yaxshilab joylashtirib qoʻydi. Ulogʻ“i emib qoʻymasin uchun echki yeliniga
kiydirib qoʻygan doka xaltani oldi. Tirsillab turmish yelinni uqaladi.

Nasim engashib, yelinga qaradi. Keyin, Boʻriga qarab
kulib qoʻydi.

Boʻrining onasi Nasimga imo qildi.

Nasim uloqni echkiga iskatdi.

Boʻrining onasi dimogʻida kuylab-kuylab echki sogʻdi:

Esli molim, oqilim, churiya-chur-ey,
Yelkamdagi kokilim, churiya-chur-ey,
Shuncha molning ichida, churiya-chur-ey,
Bog`da ochilgan gulim, churiya-chur-ey.

Nasim yuzini uloq peshonasiga qoʻydi. Iljaydi. Maza
qildi!

Togʻlarda bor gulxayr, churiya-chur-ey,
Oq sutingni qil xayr, churiya-chur-ey,
Kelar yili tuqqaning, churiya-chur-ey,
Boʻlsin-da Zuhra-Tohir, churiya-chur-ey.

Shu vaqt darvoza tarafdan:

— Oyxol xola-yu, huv-v Oyxol xola! — demish ovoz
keldi.

Kuylab sogʻar Boʻrining onasi miq etmadi. Nasim bir
seskanib tushdi: chaqirayotgan onasi boʻldi.

Boʻri xuddi onasiga taqlid qilib ovoz berdi:

— Huvv!




— It qopmaydimi?

— Qopmaydi, kela bering. It bogʻlogʻliq, — dedi.

Boʻrining onasi oʻgʻlining taqlididan miyigʻida kulibkulib sogʻa berdi:

Turtkilasam iyasan, churiya-chur-ey,

Bir kadi sut berasan, churiya-chur-ey,
Yashirib qolgan sutingni, churiya-chur-ey,
Qay bir kimga berasan, churiya-chur-ey,

Boʻrining onasi qaddini koʻtardi, joyidan turdi.

Nasim uloqni qoʻyib yubordi.

Uloq dirkillab chopdi, uloq diqqillab chopdi.

Chopqillab borib, yelinni miq-miq emdi.

Darvozadan Nasimning onasi kirib keldi.

— Ko'rgiliging koʻp boʻlgur, bu bola boʻlmadi, kuydirgilik boʻldi! — dedi. —- Uyda moyak qoldirmaydi! Podaga
yuborsa, qoʻylarning oʻzi keladi! Qayoqqa ketdi u? Yur,
uyga!

— Qo'ʻya bering, uyoqda yotdi nima, bu yoqda yotdi nima, — dedi Boʻrining onasi.

Onasi Nasimni qargʻay-qargʻay ketdi.

Boʻri bilan Nasim kechasi uyqulari kelguncha bir-birini
qitiqlab oʻynadi.

— Senga bir nima aytayinmi, Nasim oshna? Enam somonxonaga moyak yashirib qoʻyibdi. Tong otsin, senga
oʻgʻirlab beraman...

2

O'tovda ulpi-tomirlar, hamsoya-qoʻllar jam boʻldi.

Dasturxonda turfa noz-ne'matlar, palov-nisholda, holva... boʻldi.

Kun qiyom boʻldi.

O'tov changʻarogʻidan dasturxonga taftli nur tushdi.

Suyun oqsoqol eshikka ovoz berdi:

— Bo'ʻriqul, changʻaroqni yop-e, oftob tushib qoldi!

Boʻri changʻaroq ipini tortib yopdi.

Oʻtov ichi qorayib qoldi.

Nasim oʻtov chiptalarini yigʻib qoʻydi.

Oʻtov tagʻin yorishdi.

— Suv olib kelinglar, qoʻlni chayqaylik, — dedi Suyun
oqsoqol.




Boʻri yelkasiga sochiq tashladi. Obtovada odamlar
qoʻliga suv quydi.

Dasturxonga alohida, palovga alohida fotiha oʻqildi.

— Oyxol momo deyman, olib keling endi ataganingizni!

Suyun oqsoqol shunday deya, qabatida oʻtirmish Mamat bobo tizzasiga kaft qoʻydi. Qiroat bilan gap boshladi:

— Bir ibratomuz hikoyat eshitganim bor...

— Ha-a, qani-qani, — dedi Mamat bobo.

— Diyonatli zamonlarda manavi Boʻriqul bilan Nasimga oʻxshagan ikki boʻzbola tuz-namak boʻlib, toʻn yopishib
oshna boʻlibdi. Ikkoviyam yolgʻiz farzand ekan. Alqissa, ikkoviyam bir qorindan talashib chiqqan emchakdoshdan-da
inoq, mehribon boʻlib yurganlarida ularning yurtida oʻgʻri
paydo boʻlibdi. Podsho oʻgʻrilarni qidirtira boshlabdi. Ikki
oshnaning haminqadar qalinligini koʻrgan aygʻoqchilar
ularni oʻgʻri gumon qilib, podshoga chaqibdilar. Podsho
ularni oyogʻini yerga tekkizdirmay keltirib, tergay boshlabdi. Ular ayblarini boʻynilariga olmabdi. Aslida yoʻq aybni
qanday qilib boʻyinga olib boʻladi deysiz.

— Shunday, shunday.

— Alqissa, podshoning qahri kelib, ularning oʻjarrogʻini dorga osmoqchi boʻlibdi. Shunda ikkinchisi: «Yoʻq,
meniyam qoʻshib osing», debdi. Podsho boʻlsa: «Bor-e,
mendan nima ketdi», deb ikkoviniyam osmoqchi boʻlibdi.
Birovini dor ostiga olib kelib, boʻyniga sirtmoq solibdi.
Shunda, unisi kelib podshoning oyogʻiga yiqilib: «Ey, podshoyi olam, avval meni osing», deb yolvoribdi. Podsho:
«Nimaga unday deysan, farqi nima?» — debdi. U boʻlsa:
«Yoʻq, hazratim, birinchi meni osing, men oshnamning oʻlimini koʻrmayin», — debdi. Podsho: «Ha, mayli. Menga
baribir», deb qoʻl siltabdi. Uni qoʻyib yuborishni buyuribdi. Bunisining boʻyniga sirtmoq solibdilar. Endi haligina
ozod qilingani kelib podshoga yolvoribdi: «Avval meni
osing, birinchi men oʻlayin», — debdi. Podsho ajablanib:
«Sening muddaong nima?» — debdi. U: «Hazratim, men
oshnamning oʻlishini koʻrib qanday chidab tura olaman?
Undan koʻra birinchi meni osing», — debdi.

— Hay-hay! Qarang, ana qarang! — deya koʻzlarini
katta-katta ochdi Mamat bobo.

— Alqissa, jallodlar dor ostiga unisini olib borsa, bunisi podshoga yolvorarmish: «avval meni osing», dermish.




Bunisini olib borsa, unisi... Jam boʻlgan jamoat ichida
yigʻlamagani qolmabdi. Podsho ikki oshnaga-da qoyil
boʻlibdi. Har ikkovini-da ozod qilib yuboribdi.

— Ofarin, ofarin! — deya, boshini sarak-sarak qildi
Mamat bobo.

— Qissadan hissa shulki, Boʻriqul bilan Nasim ham shu
kundan e'tiboran xuddi oʻsha ikkoviday qiyomatli doʻst
boʻlsin...

Boʻrining onasi Nasimning yelkasiga beqasamdan toʻn
yopdi. Peshonasidan choʻlp-choʻlp oʻpdi:

— Endi sen ham mening ulim boʻlding! — dedi.

Boʻri-da Nasimlarnikida shunday toʻn kiyib edi.

Nasim onasi-da Boʻriga shunday deya, peshonasidan
oʻpib edi.

XIV

Boʻri polvon bosh koʻtardi. Nasimga qaradi.

«Qaribdi, juda qaribdi, — deya xayollandi. — Yo, men
ham shunday qaridimmi? Yoʻgʻ-e, odamlar, yuzlaringizdan
qon tomadi, deyishadi-ku...»

Boʻri polvon ruhida iliq kayfiyat paydo boʻldi.

Tagʻin xayolga choʻmdi...

1

Tik qir.

Yolg'izoyoq yo'l.

Qirga oʻrlab borayotgan hangi charchadi. Quloqlari osti terladi.

Yuk og'ʻir-da: egasi boʻldi, xurjunda ikki koʻzacha suv,
ikki bogʻ qiyoq oʻt boʻldi.

Boʻri hangini yerga tushib haydadi.

Hangi boʻynini choʻzdi. Bor kuchi bilan oʻrga oʻrladi.

Nihoyat, Holvachining qiriga chiqdilar.

Hangi oʻrkachlarda arqonlanmish eshaklarga tumshugʻini choʻzib-choʻzib hangradi.

Ikkita hoʻkiz qoʻshigʻlik chigʻana bugʻdoy dastalari oralab yurdi. Chanachi panshaxa bilan dastalarni chigʻanaga
ortdi.

Qizlar oʻrkachlarda sochilib-sochilib bugʻdoy oʻrdi.

Bir qiz qoʻshiq aytdi. U, Momoqiz boʻldi.




Oftob qirni qizdirdi. Havoda bir nima koʻzni qamashtirdi. Jimir-jimir mavjlandi.

Bu — hil boʻldi.

Oltin boshoqlar toʻlgʻondi.

Bugʻdoyzor chayqaldi, bugʻdoyzor shovulladi.

Oʻnlab qizlar Momoqizga joʻr boʻldi:

G'ujmoqi bugʻdoy,
Donginang toʻq-ay,
То"р Бо", о"ташк,
Xoʻpda koʻrayik.

Holvachining qirlaridan bugʻdoy hidi keldi. Gala-gala
chumchuqlar oʻrkachma-oʻrkach uchib donladi.

2

Qizlar Boʻrini oʻzlari tarafga imladi.

— Boʻri, berman hayda! — dedi.

Boʻri hangini Momoqiz tarafga haydadi.

Qizlar shu yoqqa qarab chopdi.

Boʻri qiyoqni qizlarga gartdak-gartdakdan berdi, Momoqizga moʻlroq berdi.

Qizlar Boʻrini kunilab-kunilab ketdi.

— Xasis, Boʻri xasis! — dedi.

— Egachim elakli boʻldi, elagi tilakli boʻldi! — dedi.

— Boʻridan it ham baraka topmaydi! — dedi.

Boʻri suvni chaylaga tushirdi. Hangini arqonlab keldi.

Momoqiz bug'ʻdoybogʻ soyasida oʻtirdi. Oʻrog'ini yerga qadab qoʻydi. Roʻmolini boshiga yelvagay qilib oʻradi. Bir uchini qayirib ogʻziga tishladi. Choʻp bilan yer
chizdi. Ensiz qoshlari, kipriklari xiyol egildi... Boʻridan
nimadir kutdi.

Boʻri iyagini qashidi. Turdi-turdi, chaylaga qarab yurdi. Yarim yoʻlda yelkasi osha qaradi. Darrov koʻzini oldi.
Qaraganlariga pushaymon boʻldi.

Boisi, Momoqiz-da Boʻriga qarayotgan edi!

Boʻri chaylada uxlayotgan Nasimni turtdi.

Nasim gʻudurlab, u yoniga agʻdarildi.

Boʻri Nasim qoʻlidan tortdi.

Nasim esnadi. Nima deysan, deganday Boʻriga qaradi.

— Nasim oshna, bir gap aytsam, birovga aytmaysanmi?
Oshna, Momoqiz yaxshi, eshityapsanmi, u yaxshi... — dedi
Boʻri.



Nasim sergak boʻldi. Boʻriga sinovchan tikildi.

Boʻri koʻzlarini pirpiratdi. Gapida davom etdi:

— Nasim oshna, sen Momoqizga ayt, Boʻri seni tushlarida koʻradi, de. Senga qiyoqni doʻrjiroq berishida gap bor, de.

— Oʻzing ayta ber.

— Men? Bor-e, qaytib aytaman?

— Oʻzing bilasan.

— Qoʻrqaman-da, Nasim oshna. Sen bilmaysan, necha
martalab aytaman dedim, boʻlmadi. Koʻziga koʻzim tushsa... garang boʻp qolaman. Haliyam aytaman deb borib, nima deyishimni bilmay qaytib keldim. Nasim oshna, sen mening qiyomatli oshnamsan-ku, sen ayt.

— Ko'ramiz.

Boʻri Nasimni bagʻriga bosdi. Quvonchidan, haligina
olib kelmish suvdan bir kosa quyib berdi.

3

Qosh qoraydi.

Qizlar qatorasiga toʻshak solib yotdi.

Yoz chigirtkalari chirilladi.

Eshaklar tarsillatib yer tepindi.

Gulxan miltiramish olis kamardan doʻmbira ovozi keldi, elas-elas qoʻshiq keldi.

Osmonda oy balqidi.

Nasim qizlar tarafga yurdi.

«Hozir chaqirib kelsa-ya?» — oʻyladi Boʻri.

Boʻri qoʻrqqanidan eshaklar yotgan yoqqa ketdi.

Eshak jabdugʻiga choʻnqayib oʻtirdi.

«Chaqirgani bilan baribir bormayman. Oshnam boʻlsa,
oʻzi aytsin», — koʻnglidan oʻtkazdi.

O'ʻtirdi-oʻtirdi, tagʻin qaytib keldi. Chalqancha yotmish
Nasim oldiga choʻkkaladi. Qoʻlini ushladi.

— Nasim oshna, u nima dedi-a? — deya soʻradi. —
Koʻzingni ochib ayt, nima dedi? Yo, uyalib indamadimi?

Nasim Во"пва oʻgirildi.

— Boʻri, men gaplaringni oqizmay-tomizmay aytdim.
Boʻri oshnamga sensiz kunduz ham qorongʻi, dedim.

— Uh, bormisan, oshna! U nima dedi?

— Joʻra, u, beti qursin, deb qoʻl siltadi. Senga koʻngli
yoʻq ekan, joʻra. Ishonmayapsanmi? Mana, qiblaga qarab
aytaman: agar yolgʻon aytsam, koʻr boʻlayin!




Boʻrining dili xufton boʻldi. Bir mahalgacha xoʻrsinib
yotdi.

Azonda koʻrpa-toʻshagini hangi ustiga tashlab mindi.

Nasim hangi yolidan ushladi. Boʻrini yoʻldan qayirmoqchi boʻldi.

Boʻri bosh silkidi. Koʻnglidan shunday gaplar oʻtdi:

«E, qoʻy, oshna, ketaman. Qizlardan qachon yorugʻlik
chiqib edi-da, endi chiqadi. Men ularni odam deb, qiyoq
tashib yuribman-a».

Nasimning burni terladi. Tiniq yuzlari qizardi.

— Boʻri, oʻlay agar, hundisan, hundi! — dedi. —
Ichimdagini top, deb bezrayib tura berasan! Bir Momoqiz
uchun shunchami? Ana, qir toʻla qiz!

Boʻri hangi yagʻiridan koʻzini olmadi.

«Nasim oshna, hech boʻlmasa indamay qoʻysin edi, —
dedi ichida. — E, boʻldi, koʻrmayin ham, kuymayin
ham...» 7

Boʻri xirmonga yoʻl oldi.

4

Xirmonchi chollar Boʻriga galagov' haydattirmadi.

Avvalambor, hoʻkizlar Boʻriga o'rganmog'i lozim boʻladi. Boʻlmasa, begonasiraydi, yurmaydi.

U mayda-chuyda yumushlarni bajarib yurdi.

Bir kuni oftob qaytib, hoʻkizlarni suvlatib keldi. Oʻng
kaftini peshonasiga soyabon qilib, qirga qaradi.

U... Momoqizni koʻrgisi keldi!

Hangini qirga burdi. Soy yoqalab borayotib edi, eshakli Nasim qirdan enib kela berdi.

Boʻri iziga qaytmoqchi boʻldi, ammo sir boy bermadi.
Yoʻlida davom etdi.

Yuzma-yuz boʻlib toʻxtadi.

Garchi Nasim so'ʻramasa-da, Boʻri boshi bilan qirga
ishora qildi.

— Shu yoqqa... xirmonchilar bir ish bilan yuborib
edi, — dedi.

— Yur, chaylaga, — dedi Nasim.

— Yoʻq, ishim zaril.

Nasim ayyorona iljaydi. Xushroʻy koʻzlari oʻynadi.
Tishlari orasidan «chirt» etib tupurdi.

" Hoʻkizlarni matab xirmon yanchish.




— Momoqizning oldigadir-da?— dedi.

Boʻri lovillab ketdi.

— Ha, Momoqizning oldiga, ha! — dedi. —. Senga shu
gap kerakmidi?

— E, bor, menga desa, oyogʻiga yiqil!

— Yiqilaman! Men shunday oyoqosti odamman! Boʻldimi? Poyiga yiqilib, Momoqiz, men senga nima yomonlik
qilib edim, deyman! Boʻldimi?

Boʻri hangiga xodachoʻp urdi.

Nasim tahlikaga tushdi. Izidan yetib kelib, yoʻliga
koʻndalang boʻldi. .

Boʻri hansiradi.

— Qoch yoʻldan, qoch! Men Momoqizga yolvorgani
ketyapman! — dedi.

— Boʻri, borma!

— Nega hukm qilasan? Nima, hosilotmisan?!

— Boʻri, meni jo'ram desang bormaysan.

— Senga nima?!

— Boʻri, men... seni aldab edim.

Bir-biriga tikildi.

Nasim koʻzlarini olib qochdi. Soʻ“qmoq chetidagi turnaqator qumursqalarga tikilib qoldi...

5

Boyagi tun.

Choʻponlar gulxani.

Elas-elas qoʻshiq.

— Ayt aytgichingni, Nasim, qizlar yomon xayolga boradi.

— Momoqiz, Boʻri senga bir gap aytaman, deb yuribdi.

— Bilaman, aytolmayapti.

— Momoqiz, u menga koʻnglini yordi, tayin ayt, dedi.

— O'zimga aytishga uyalgan gapni senga aslo aytmas.

— Aytishga bet chidamaydigan gap-da, Momoqiz. Aytayinmi, nima dedi? Momoqiz bilan... oʻynagim kelyapti...
qoʻyniga kiraman, dedi.

— Yo pirim, chini bilan shunday dedimi?

— Aldasam, koʻr boʻlayin!

— Unda, Boʻrining betiga qaramaganim boʻlsin! Betini
murdashuy koʻrsin!

— Tagʻin, unga aytib yurma, oshna degan otimiz bor...




6

Boʻri hangini olgʻa qimtidi.

Yonlaridan odam boʻyi quyun charx urib oʻtdi.

— Ayt, nima deb aldading?

— Aytmayman.

— Men senga gapiryapman!

— Bo'ʻri joʻra, ursang ur, baribir aytmayman.

— Ayt deyapman!

— Bo'ri, joʻra, Momoqiz mengayam yoqadi...

Boʻri iziga burildi. Xirmonga keldi.

Qorongʻi tushgach, supaga toʻshak tashlab yotdi.

Chollar uyqulari kela bermagach, choʻpchak aytdi, matal aytdi.

Boʻri boshini koʻrpa ostiga yashirdi. Koʻzlarini yumdi...

Boʻrining koʻnglida oʻz dostoni boʻldi. Bu doston hali
kuylanmadi. Dostonni uch odam bildi: Momoqiz, Nasim,
oʻzi bildi. Doston davom etdi...

XV

Ayoz zo'raydi.

Polvonlar ogʻzidan chiqmish bugʻ quyuqdan quyuq
boʻldi.

Olish qizigandan qizidi.

— Polvonlar, oʻ“ynab-oʻynab olishinglar! — dedi davra.

— Ha-ha-a-a, gardkam!

— E, qoʻyma!

— Omon polvon, chil ber!

— Shu, Boboqul bilan Mamat polvon juda lanj ekan,
nima dedingiz, Boʻri polvon?

— E, siz soʻramang, men aytmayin! — dedi Boʻri polvon. — Mag'ʻzava, lanj ham gapmi, magʻzava! Xaloyiq,
koʻrdilaring, Boboqul polvon bilan Mamat polvon ne vaqtdan buyon olishib, na yiqitadi, na yiqiladi! Yerga qarab suyashib yurgani yurgan! Men ularni qurdan haydab yuboraman, maylingizmi?

— Davraning fikriyam shu!

— Boʻlmaganga boʻlishma degan!

— Boboqul, koʻp chaqchayma, Boʻri polvon toʻgʻri qilyapti!

— Olish — san'at, ha!

— Minglab odam uyqudan qolib senga qarab oʻtiribdi!
Shunday ekan, san'atingni koʻrsat-da, bachchag£ʻar!




XVI

— Xaloyiq, — dedi Boʻri polvon, — manavi ikki polvon davraga gaplashib chiqibdi ekan! Birovimiz astagina
yiqilib, olgan qoʻyni so`yib yeymiz, deb kelishibdilar. A?
Buni menga aygʻoqchilar yetkazdi! Qolabersa, olishlariyam
koʻrsatib turibdi! Xaloyiq, men bularniyam davradan badargʻa qilaman!

— U-u, ola jelak, undan koʻra boʻyningga toʻrva osib
tilanchilik qil!

— Oʻl-e, shu kuningga-ey!

— Qoʻy yeysan-a, qoʻy yeysan, zaharimni ye!

Polvonlar qurdan bosh egib, quruq chiqib ketdi.

Juma polvon Sher polvon ichidan chil berdi. Sher esa
uni belidan mahkam quchoqlab turdi. Bordi-yu, Jumaning
oyogʻi chiqib ketsa, Sher polvon uni koʻtarib, orqaga qayirib uradi.

— Sher polvon, koʻtar osmonga, koʻtar!

— Yo-yo-yo!

Juma polvonning oyogʻi ilonday chirmashgan ekan,
chili chiqmadi.

— Sher polvon, bu koʻtarishing bekor! Dast koʻtarish
kerak, dast!

— Qoʻrqma, yiqilsang izingdan oʻzim chiqaman!

— Koʻtarayotganingda orqaga koʻp chalqayma, bu
xavfli! Koʻta-a-ar!

— Yo-yo-yo!

— Chilini chiqarib yubor, chilini!

— Y-yo-yol

— Bali-bali-i-i!

Gurs!

— Barakalla, Sher polvon, bundan ziyod yiqitib
boʻlmaydi!

— Toʻnni toʻrdagi chollarga berib ket, olqaydi!

— Namoz polvon, yerni tavof qil, qoʻllaydi! Alimardon
polvon...

— Y-yo-yo...

— Bali, polvon, bali! Mening qoʻlim emas, otamning
qoʻli, deb olish, ha!

— Polvon, piringni hamisha yod et, madad beradi!




1

Boʻri uygʻonib, tevarakka alangladi.

Tong otdi.

Hoʻkizlar mudrab-mudrab, vazmin-vazmin kavsh qaytardi.

Toʻrgʻay hangi yagʻiriga qoʻnib chuldiradi.

Fayziyob yellar yeldi.

Boʻri ertalabki ta'tildan keyin uch hoʻkizni bir-biriga
boʻynidan matab, galagovga qoʻshdi. Oyoqlariga choriq
kiydi. Tolxivichni olib, xirmonga kirdi.

Xirmonchi chol panshaxa bilan yoyilib ketayotgan somonlarni hoʻkizlar oyogʻi ostiga tashlab turdi.

Hoʻkizlar xirmon yancha berib oʻrganib qoldi. Hamisha bir yoʻldan yurdi.

Hoʻkizlarga ergashib yurgan Boʻrining choriqlari somonga koʻmilib-koʻmilib ketdi.

Xirmonchi chol:

— Hay barakalla! Maydalab hayda, maydalab! — dedi.

Boʻri cholga qarab kulib qoʻydi. Tomogʻini qirdi.

Bobotogʻ choʻqqilari yorishdi.

Qirga oʻrlab ketadigan soʻ“qmoqda bir eshakli bordi. U
Nasim boʻldi. Nasim oʻroqchilarga qiyoq olib bordi.

Boʻri tishlarini-tishlariga qattiq bosdi.

Gavron bilan hoʻkizlar sag'risiga soʻqdi. Bor ovozi bilan qoʻshiq boshladi:

Yoʻrtib-yoʻrtib haydagin-a, mayda-yo, mayda-yo,
Don somondan arisin-a, mayda-yo, mayda-yo,
Ayni sahar boʻlganda-yo, mayda-yo,

Xoʻjayi Xizir dorisin-a, mayda-yo, mayda-yo.

Hoʻkizlar qadamidan chuqur iz qoldi. Somon tagidagi
bugʻdoy gʻijir-gʻijir etdi. Boʻrining ovozi dardli boʻldi:
Ayri-ayri tuyogʻing, mayda-yo, mayda-yo,
Olmos boʻlsin jonivor-a, mayda-yo, mayda-yo,
Seni boqqan dehqonlar-a, mayda-yo, mayda-yo,
Sarmast boʻlsin jonivor-e, mayda-yo, mayda-yo.

Jonivor, anovi ketayotgan eshaklini koʻryapsanmi?

U mening qiyomatli oshnam Nasim.

Jonivor, mening na otam, na aka-ukalarim bor. Yolg'iz
oʻgʻilman. Otam ham, aka-ukalarim ham ana shu oshnam...

Hayda, jonivor, hayda, temir tuyogʻim, hayda!




Moʻl xirmondan oldim somon, mayda-yo, mayda-yo,
Oshiqqa qorongʻidan oydin yomon, mayda-yo, mayda-yo,
Oshiqlar murodini bersin xudo, mayda-yo, mayda-yo,
Kechalar yomgʻir yogʻar, kunduz tuman, mayda-yo, mayda-yo.

Birovga aytma, jonivor, hay anavi qirda bir qiz bor, shu
qiz mening koʻnglim edi.

Qiyomatli oshnam koʻnglimga chang soldi! Uh, koʻrgilik!

Men oshnamga ishonib edim, jonivor. U ishonchimni
oyoqosti qildi.

Qiyomatli oshnangdan shu ish kelgandan keyin oʻzgalardan nima umid-u nima xayr?

Birovga aytma, jonivor, aytgiligi yoʻq...

Yana-tagʻin qasam ichdi, jonivor, eshityapsanmi, qiblaga qarab qasam ichdi! Qasam yomon, jonivor, yomon...

Hayda, jonivor, yoʻrtib-yoʻrtib hayda!

Vo ajab, bu qanday dunyo boʻldi, jonivor?

Oʻrtada burun boʻlmasa, u koʻz bu koʻzni oʻyib oladi
shekilli?

Momo oʻzi yaxshi qiz, mayda-yo, mayda-yo,
Mayda bilan toʻqmiz biz, mayda-yo, mayda-yo,
Bug'doy kirsa omborga, mayda-yo, mayda-yo,
Toʻy qilardik erta kuz, mayda-yo, mayda-yo.

Oʻzing oʻyla, jonivor, Nasim koʻrib-bilib turib, Momoqizga koʻz olaytirdi-ya! Jonday oshnasi suyganiga-ya?..

Jonivor, men Nasimning onasini onam, deb edim. Onasi qoʻllaridan tuz yeb edim...

Onalarimiz, oʻla-oʻlguncha sodiq doʻst boʻlinglar, deya,
bizga oq fotiha berib edi...

Boʻz-boʻziga — boʻziga, mayda-yo, mayda-yo,
Qoʻylar kelar qoʻziga, mayda-yo, mayda-yo,
Erkak hazil qilarmi, mayda-yo, mayda-yo,
Oshnasi suyganiga, mayda-yo, mayda-yo!..

Oshiq boʻldim, arpaning somoniga, mayda-yo, mayda-yo,
Oʻlim bersin, qizlarning yomoniga, mayda-yo, mayda-yol..

Jonivor, boʻldi, men endi Nasim bilan yuz koʻrishmayman.

Boʻldi, men endi Nasim bilan bir umr gap qoʻshmayman...




XVII

Tun yarimladi.

Polvonlar siyrakladi.

Karim poʻstak bilan Rahmat polvon qoldi.

Karim poʻstak? Oydinkim, poʻstakni qayoqqa otib
yuborsa, yerga albatta teskarisi bilan borib tushadi.

: Karimni ham qayoqqa otib yuborsa, yerga teskarisi —

koʻkraklari bilan borib tushadi.

El Karimni poʻstak deyishining boisi ana shunda.

Karim poʻstak Rahmatni qoʻl chilga oldi: oʻng qoʻlini
uning qoʻltigʻidan oʻtkazib, yoqasidan ushladi.

Rahmat polvonning chap qoʻli ketiga qayrildi.

Davra qichqirib yubordi:

— Ay-ay, poʻstak, qoʻyib yubor!

— Qoʻyib yubor desa!

Karim poʻstak qoʻyib yubordi.

Qaytadan olishganlarida tagʻin qoʻl chilga oldi.

Boʻri polvon ularni ajratib qoʻydi.

— Xaloyiq! — dedi. — Karim polvon qoʻl chilga olib
nomardlik qildi! Uning koʻnglida yovuzlik borakan! Men
uni davradan badargʻa qilmoqchiman, siz nima deysiz?

— To'ʻg'ri-toʻgʻril

— Bundaychikin polvonni yana qaytib davraga yonoshtirmaslik kerak!

— Karim poʻstakning koʻngli kir ekan!

Boʻri polvon Karim poʻstakka yuzlandi.

— Ana, eshitdingmi? — dedi. — Xalq hukmi — Haq
hukmi! Chiq! E, sadqayi davra ket! Qani, rais bova,
Rahmat polvonga haqini bering! Karim poʻstakni yiqildi,
deb hisoblayman!

Qoʻl chil azal-azaldan man etiladi. Boisi, qoʻl chilga
olinmish qoʻl yo chiqib ketadi, yo sinib ketadi.

Qoʻl lat yegach, qoʻl o'ynama boʻlib qoladi.

Oqibat, polvonning yana qaytib davraga chiqishi amri
mahol boʻlib qoladi.

Boʻri polvon davrada yillab olishdi. Ammo biron marta-da qoʻl chilga olmadi.

Ha, darvoqe...



1

Bu, Qobil shoʻroning toʻyida boʻldi.

Kolxoz kattalari sho'roning izzati uchun xizmatda
boʻldi.

Kattalar orasida Boʻri polvon-da boʻldi.

U yaqinda brigadir boʻldi.

Brigadirlikka tayinlanishi qiziq boʻldi: kolxoz raisi
bir necha polvon bilan qoʻshni Regar tumaniga toʻyga
shaylandi.

Boʻri polvonga-da odam yubordi.

— Borolmayman, mazam yoʻq... — dedi Boʻri polvon.

Aslida, bormasligi boisi boshqa yoqda boʻldi. Boʻri polvon raisni yomon koʻrdi. Boʻri polvon raisdan hazar qildi.

Hazar boisi, rais buzugʻoyoq bo`ldi...

ha bois, Boʻri polvon rais bilan toʻy-ma'rakalarga yurmadi.

Boʻri polvon rais bilan osh-qatiq boʻlmadi.

«Nahs bosgan odam bilan bir yoqqa yurib boʻladimi?
Boʻlmaydi! Tagʻin, yoʻlda biror-bir falokat yuz beradi-da,
barimiz juvonmarg boʻlib ketamiz...»

Boʻri polvon ana shunday oʻyladi!

Boʻri polvon, raisimiz oʻzi kelib qolmasaydi-yov deya,
boshini sochiq bilan oʻrab-oʻrab oldi. Koʻrpa-toʻshak qilib
yotdi.

Darhaqiqat, rais bir brigadir bilan keldi. Devordan
yoʻtalib-yoʻtalib boʻyladi. Qabatidagi brigadirdan:

— Kampirning oti nima edi? — deya so'radi.

— Oyxol momo, — javob berdi brigadir.

— E, ha, Oyxol momo... Oyxol momo! O, Oyxol momo! — deya chaqirdi rais.

Boʻri polvon miq etmadi. Deraza pardasi burchidan bir
koʻzlab qarab yotdi.

Boʻri polvon onasi molxonadan chiqib keldi. Onasi
qo'llari... qop-qora tappi yuqi boʻldi!

Rais aftini burishtirdi. Yuzini chetga oʻgirdi.

— Tfu! — deya tupurdi. — Qoʻlingizni naryoqqa qiling-e, kampir! Fahm-farosat bormi oʻzi!..

— Tirikchilik, inim, tirikchilik, — dedi onasi.

— Tirikchilik boʻlsa, odamga oʻxshab oʻtin oling, koʻmir oling!..

— Koʻmirni pulga beradi-da, inim. Nafaqani oshirsalaringiz ekan, koʻmir olsak.




— Qiladigan kasbingiz tappi yopish boʻlsa, nafaqangizni oshirib boʻladimi! Bu... polvon qani?

Onasi Boʻri polvon tayinlamish gapni aytdi:

— Koʻchaga chiqib ketib edi, — dedi.

Rais alam bilan devorga tupurdi;

— Tfu! — dedi. — Hozirgina uyida deyishdi-ku?

— Chin, uyda edi. Boyanagina doʻxtirga boraman, deb
ketdi.

Rais yelkasidan nafas oldi.

— Uf-f! — deya, tagʻin tupurdi.

Rais peshonasi tirishdi. Rais koʻzlari qisildi. Rais lablari choʻchchaydi.

Rais... alamini Boʻri polvon onasidan oldi:

— Besh kunligingiz bormi-yoʻ“qmi, nafaqani nima qilasiz! — deya joʻnadi.

«He, enag'ar nahs...» — deya soʻkdi Boʻri polvon.

2

Boʻri polvon bormagan Regar davrasi katta boʻldi.

Davrada Tojikiston bir taraf boʻldi, Surxondaryo bir taraf boʻldi.

Davraga Denov tumani kattalari-da keldi.

Surxondaryo polvonlari Denov kattalarini qora tortib,
kattalar tevaragida jam boʻldi.

Kattalar Surxondaryo shon-sharafi uchun talashib-tortishdi!

Hay bir kattalar bor edi-da! Or-nomus uchun kuyib-pishardi, shon-sharaf uchun kuyib-pishardi!

Endigi kattalar majburiyat bilan majlisdan boshqa narsani bilmaydi!

Baribir, surxondaryoliklar yiqildi! Yoppasiga!

Regardan Oʻtan polvon degan chiqib, Surxondaryoning
suyangan togʻlarigacha terib tashladi!

Bakovul Denov kattalariga qarab iljaydi.

— Boʻlganlaringiz shumi, okun? — dedi.

Kattalar ulay-bulay izza boʻlmadi!

Ijroqoʻm raisi ketiga oʻgirildi.

— Boʻri polvon qani? — deya doʻqladi.

— Mazasi yoʻqroq ekan, kelolmadi, — javob berdi kolXoz raisi.

Ijroqo“m raisi afsusli qoʻl siltadi.




— E-e-e! — deya ijirgʻandi.

Kattalar davraga duo berilmasdanoq etaklarini qoqib
turib ketdi.

Izidan polvonlar joʻnadi.

3

Alamzada kattalar Regardagi yana bir davraga Boʻri

polvonni olib bordi.

Davra oxirida oʻsha Oʻtan polvon deganiga chaqirtirildi.

Denov kattalari Boʻri polvonni davraga tushirdi.

Kurashni asl zoʻr polvonlarga chiqargan-da! Yo yiqitadi, yo yiqiladi! Choʻzib oʻtirmaydi!

Oʻtan polvon birinchi qoʻldayoq Boʻri polvonning ichidan chil soldi.

Boʻri polvon Oʻtan polvonni choʻnqaymaga olib urdi!
Surxondaryoning shon-sharafini koʻtardi!

Kattalarning ogʻzi qulogʻiga yetdi.

Denovda Boʻri polvon sharafiga zivofatlar berdi.
Sovgʻa-salomlar berdi.

Boʻri polvonni brigadirlikka qoʻydi.

Shu-shu, tuman kattalari davralarga Boʻri polvonsiz
bormaydigan boʻldi.

4

Shoʻroning toʻyida Nasim polvonning omadi keldi.

U togʻchi urugʻidan ikki polvon bilan olishdi. Ikkoviniyam birinchi qoʻldayoq yiqitdi.

Oʻzga polvonlar pisib-pisib qoldi.

Nasim polvon bakovul roʻparasida oʻtirdi. Navbatdagi
polvonni kutdi.

Bakovul davraga chorladi:

— Nasim polvonga talabgor boʻlsa chiqsin!

Boʻri polvon joyidan bir qoʻzgʻalib oldi: u bor davrada
hali biron marta-da bundayin chaqiriq eshitilmab edi-da...

Ogʻir vaziyat boʻldi!

Boisi, davrada gʻolibdan-da zoʻr polvon oʻtiribdi! Boʻri
polvon oʻtiribdi! ,

Bakovul polvonlar koʻngliga qoʻl soldi-qoʻl soldi,
favqulodda xatolikka yoʻl qoʻydi.




— Otangga rahmat, Nasim polvon! — dedi tantanavor. — Boʻpti, keta ber, sendan zoʻr polvon yoʻq ekan!

Boʻri polvonga botib-botib ketdi!

Boʻri polvon peshonasi tirishdi. Bakovulga oʻqraydi.
Ichida mana bunday dedi:

«He, ukkagʻar loppi! Nasim hammani qoyil qildi? Nasimdan zoʻr polvon yoʻq? U oʻzi kim?»

Boʻri polvon oʻzining davrada oʻtirganini bildirish
uchun qirinib-qirinib yoʻtaldi.

Qabatida oʻtirmish Sana polvonga zoʻrma-zoʻraki bosh
irg'ab qaradi. Zoʻrma-zoʻraki iljayib qaradi. Bu bosh
irgʻashda, bu iljayishda manavi kinoya boʻldi:

«Qarang-a, Sana polvon, shunday zoʻr polvon bor ekan,
biz bilmabmiz-da...»

U, Sana polvon bakovulga borib, mana bunday deydi,
deya umid qildi:

«Bakovul, gapingizni qaytib oling. Gapingiz Boʻri polvonga botib ketdi».

Ammo Sana polvoni tushmagur, Boʻri polvon koʻnglidagini uqib ololmadi.

Boʻri polvon ichini it tirnadi.

.«He, kallang qursin, sendaychikin Sana polvonning! —
dedi ichida. — Bu polvon emas, govkalla! Sana govkalla!»

Boʻri polvon Sana polvondan yuz oʻgirdi. Chap
oyogʻiga qayrilib oʻtirdi.

Davra chetida lov-lov yonmish mash'alaga qarab
oʻtirdi.

Yerga suqigʻlik odam boʻyi temir uchida loʻpchik lovlov yonib turdi.

Bir bola lo“pchikka yermoyi sepib turdi.

Boʻri polvon qoboq-tumshuq qilib oʻtirdi-oʻtirdi... Endi, oʻzini-oʻzi ovutdi:

«Bakovul laqillasa laqillay beradi-da! — dedi ichida. —
Nasim mening oldimda oʻzining hech kim emasligini yaxshi
biladi!»

Ammo Nasim polvon qurdan chiqa-chiqa, davraga shunday g'olibona qaradi, shunday gʻolibona qaradi!

«Baringni qoyil qildimmi!» — deganday boʻldi!

Boʻri polvon sabr-toqati toq boʻldi! Boʻri polvonni polvonlik qoni qoʻzgʻadi!

— E, shoshma! — deya, sapchib davraga kirdi.

Buni kutmagan bakovul dovdirab qoldi.




— Sizni oshnasi deb oʻylab... — deya tavallo qildi.

Boʻri polvon — Boʻri polvonligini qildi! Azaldan polvon xalqida sal... kamroq boʻladi, degan gap bor,

Yoʻq, polvonlarda kam boʻlmaydi! Polvonlar vujudida
hovur boʻladi! Polvonlar koʻpkariga boqilmish otday asov
boʻladi!

Polvonlar misoli ogʻir tosh boʻladi. Ogʻir tosh unchamunchaga koʻchmaydi. Bordi-yu, falokat bosib koʻchsa,
yomon ko`chadi! Ogʻir tosh koʻchsa, yomon boʻladi!

Ana, koʻchdi, ogʻir tosh koʻchdi!

Boʻri polvon davra aylandi. Alp-alp odimlar otdi.

Nasim-da davraladi.

Boʻri polvon izidan yurdi.

Boyagi dagʻdagʻalar qayoqda! Yelkalar qisiq boʻldi,
qadamlar omonat boʻldi...

Zoʻrdan zoʻr chiqsa, oyogʻi tipir-tipir!

Boʻri polvon Nasim yuziga qaramadi.

Davrada kimdir sarosima bilan dedi:

— Ikki oshna-ya. Oxir zamon boʻlyaptimi deyman.

— Oshna boʻlgani bilan ikkovi gapirishmaydi.

— Biror gap oʻtgandir-da.

— Kim biladi deysiz...

Boʻri polvonga alam qildi.

«Uh, qizbet! — dedi. — Aqalli bir ogʻiz chiqmayman,
demadi-ya!»

Juda-juda alam qildi.

«Qizbet! Itdan boʻlgan, qurbonlikka yaramas! Qarab
tur, sen qizbetni davraga qaytib chiqmaydigan qilmasam
koʻrasan».

Boʻri polvon toʻxtadi. Ishtonini tizzasigacha lippa urdi.
Koʻkraklarini ochdi. Yovuz niyat qildi:

«Qizbetni birdan qoʻl chilga olaman».

U vajohat bilan Nasim polvonga qarab yurdi.

Nasim polvon vajohati-da undan kam boʻlmadi...

Bu, Boʻri polvon oʻz niyatini amalga oshirish uchun
boʻlgan ishtiyoqini yanada zoʻraytirdi.

«Bakovul sezib qolib qichqirsa-da, baribir qoʻl chil
qilaman! Oʻzimni eshitmaslikka olaman».

Shunday qilib, tagʻin bir necha daqiqadan keyin Nasim
polvon qoʻli yo chiqadi, yo sinadi!

Boʻri polvon oʻynab-o“ynab, uzil-kesil hamlaga oʻtdi.
Qoʻl uzatib olgʻa talpindi.




Nasim polvon chaqqonlik bilan oʻzini orqaga oldi.

Xuddi shu daqiqada koʻzlar uchrashib qoldi!

Boʻri polvonga oʻsha qop-qora koʻzlar tik-tik boqdi.

Oʻsha ma'nosiz koʻzlar, oʻsha bez koʻzlar Boʻri polvon
uchun qanchalik jirkanchli boʻlsa, shunchalik qadrdon-da
edi!

Qadrdon koʻzlar Boʻri polvon qalbida koʻpirib-toshayotgan qahrni soʻndirib yubordi.

Boʻri polvon beixtiyor boʻshashdi. Qoʻllarini tushirdi.

— Haqini beringlar, u zoʻr ekan! — dedi-da, davradan
chiqdi-ketdi.

Davra pichir-pichir qildi.

— Во polvonning bir joyida ogʻriq turdi, — dedi.

— Bo'ri polvon qoʻrqdi... — dedi.

5

«Boʻri oshna, yomon boʻldi, juda yomon boʻldi. Boshingga yomon kunlar soldim. Men buni olishda koʻzlaringdan bildim.

Koʻzlaring toʻla dard boʻldi, koʻzlaring toʻla oʻ“pka-gina
boʻldi. .

Oshna, sen meni yuruvsiz qilding! Bunday zoʻr boʻlgandan koʻra olganim yaxshi edi! Odam deb dardingni menga
aytding-a! Oshna, senga rahmim keladi...

Momoqiz menga-da yoqqani chin. Lekin men baribir
Momoqizni deb senchalik qaygʻ“urmayman, dard chekmayman.

Oshna, menga bir ogʻiz, aqalli bir ogʻiz qattiq gapirmading. Mening kimligimni bilsang-da, yuzimga aytib solmading.

Momoqizga-da aytmading!

Oshna, buni birov eshitmasin. Eshitgiligi yoʻq...

Men oʻzim bor gapni Momoqizga aytaman. Mayli, meni la'natlasin, mendan nafratlansin.

Sen . qiyomatli oshnam boʻlmaganingda ham senday
odam uchun shunday qilardim.

Oshna, Momoqizning oldiga bor. Koʻnglingni toʻq qil:
Momoqiz oldida yuzing yorugʻ.

Oshna, meni faqat bir nima qiynaydi: endi, ikkalangning yuzlaringga qanday qarayman? Endi, mendan bir umr
yuz oʻgirib ketarsizlar?




Yoʻq, oshna, men sendan ayrilib qolgim kelmaydi.
Boʻlmasa, nima qilayin? Bilmayman, oshna, bilmayman...»

Boʻri polvon Nasimdan shu gaplarni umid qildi!

«Nasim oʻrnida men boʻlsam, shunday qilardim, —
oʻyladi Boʻri polvon. — Kelib, shunday derdim».

6

Boʻri polvon intiq boʻlib yashadi.

Momoqiz oldiga borishga yuragi betlamadi.

Favqulodda Nasim Momoqizga... odam qoʻydi!

Non sindirildi! Buni eshitgan Boʻri polvon yarasiga tig'ʻ
tekkan bemorday seskanib, ingrab yubordi!

7

Nasim polvon yashashni bildi.

U Momoqiz bilan boshqa brigadaga o “tib ketdi.
Olcha gullayotganda to`ylari boʻldi.

Nasim Boʻri polvonlarni-da toʻyga aytdi.
Toʻyga Boʻri polvonning onasi bordi.

Boʻri polvon:

— Majlis bor edi... — deya, tuman ketdi.

8

Nasim polvon yangi brigadaga el boʻlmadi.

Brigadir bilan adi-badidan boshi chiqmadi.

Tagʻin boshqa brigadaga oʻtdi. Nimagadir, bunisiga-da
sigʻ'madi.

Bugʻdoypoyada oʻqariq qazishdan erta qaytdi.

Belbogʻini ostonada serrayib turmish Momoqiz qoʻliga
otib yubordi.

— Bilaman, buning hammasi Bo'rining ishi! — dedi. —
Nasim qayerga borsa kun bermanglar, deb aytib qoʻygan!
Undan yaxshilik chiqmaydi! Ichi qora uning! Qovog'idan
qor yogʻib yurishiyam aytib turibdi! Rang koʻr, hol soʻr,
degan! U bizni qoʻymaydi! Ketamiz, dunyoning kolxozi bitta emas! E, senday joʻramning...

Nasim polvonlar koʻchdi. 
Nasimlar koʻchib ketishini eshitmish Boʻri polvon tom
ustida olislarga termulib-termulib oʻtirdi. Xoʻrsinib-xoʻrsinib oʻtirdi.




Ко"сБ-Ко"топ ortmish ulovlar qishloqdan chiqib,
Shoʻrchiga yoʻl oldi.

Boʻri polvon koʻngli oʻrtanib-oʻrtanib qoldi, talpinibtalpinib qoldi.

Koʻngil yaqinlari Boʻri polvondan tobora olislab-olislab
ketdi...

9

Shundan keyin Nasimlarni qishloqdagi urugʻ-aymoqlari
toʻy-ma'rakasida koʻrdi.

Boʻri polvon Nasimdan oʻzini olib qochdi. Nasim bilan
yuzma-yuz boʻlmadi.

Momoqizni boʻlsa, koʻrmadi. Ammo... koʻrgisi keldi!

Bir toʻyda oʻzini qorongʻiga oldi.

Olov tevaragida davra boʻlib oʻyin qilmish ayollarga
nazar soldi. Diqqat bilan nazar soldi... Momoqizni izladi!

Bildi, shu qator ayollar orasida Momoqiz boʻldi. Bildi,
Momoqiz-da chakagini roʻmol bilan oʻrab, olovga qarab
turdi.

Ana, Momoqiz-da davraga kirdi!

Qulochini omonat ochdi. Roʻmolini yuziga pardalar
qilib-qilib o' “ynadi.

Oʻzi oʻynab, oʻzi qoʻshiq aytdi:

Yaxshi qizning nozini
Kim koʻtaradi-yo,
Tekkani qobil boʻlsa
Shul koʻtaradi-yo.

Boʻri polvon bir entikdi!

Tagʻin bir toʻyda Momoqizni olisdan koʻrdi.
Kunduz kuni boʻldi.

Momoqiz bagʻriga bola bosib turdi.

Bolasi Momoqiz roʻmolini tortqilab-tortqilab turdi...
Boʻri polvon ikki entikdi!

Oh — yurakdan, yosh — koʻzdan boʻldi...

10

Shu-shu, Momoqizni oʻylasa, koʻngli tub-tubida parokandalik kechar boʻldi. Dunyo koʻziga tor koʻrinar boʻldi.
Koʻngli oʻksir boʻldi.




Oqibat, Momoqizni oʻylamas boʻldi. Momoqizni eslamas boʻldi.

Momoqiz tilga olinsa, eshitmas boʻldi. Indamay turib
ketar boʻldi.

Boshqa nima-da qilsin, Momoqiz endi birovlar ayoli
boʻldi!

XVIII

Boʻri polvon davradan xursand: janjal-araz yoʻq. Polvonlar seni-menga bormay olishayapti. Oʻzini oynaga solmay olishayapti. Oʻzini taroziga solmay olishayapti.

Ana, xoʻjasoatlik Sadir polvon shoʻ rchilik Roʻzi polvonni yelkasidan oshirib urdi.

Roʻzi polvon origa Maksim polvon degan chiqdi.

Sadir polvon: "

— E, u sport masteri, chiqmayman, — deya turib ketdi.

Maksim polvon sambo kurashi boʻyicha sport ustasi
ekani chin boʻldi. Bakovul roʻparasida talab qilib oʻtiriboʻtirib ketdi.

Boʻri polvon xoʻjasoatliklarga ogʻiz soldi:

— Chiqinglar-da endi! — dedi.

Uyoqdan Amir polvon:

— Polvon bova, Sadirning qoʻli lat yebdi! — dedi.

Bu shunchaki bahona boʻldi.

Shoʻrchiliklar piching qildi:

— Nimaga bir polvonni yiqita solib qochasizlar!..
Sigʻsa, davraga chiqingizlar-da! — dedi.

Ilkis piching Sadir polvon bahona butun davra egalariga qarata aytildi.

Boʻri polvon «yalt» etib shoʻrchiliklar toʻdasiga qaradi.

Keyin, Amir polvonga yuzlandi.

:- — Unday boʻlsa, boshqasini chiqar! — dedi.

Amir polvon:

— E, polvon bova, master sportga teng kep boʻladimi? — dedi.

Boʻri polvon mehmonlar oldida izza boʻldi. Xivich uchi
bilan chiroqda yiltiramish somonlarni titkiladi.

Shunda, davraga yoshi oʻtib qolmish Normurod polvon chiqib keldi. U duch kelmish odam roʻparasiga
choʻkdi. Qoʻllarini ketiga tiradi. Orqasiga chalqayib,
oyog'ini uzatdi.




— Mahsini tort, tort mahsini! — dedi.

Torta bermagach, Normurod polvonning oʻzi mahsilarini tortib-tortib sug'urdi. Paytavalarini chuvalatib-chuvalatib tashladi.

Joyidan sapchib turdi. Oʻz polvonlariga qahr bilan
qoʻlini shop qildi.

— Chiqmaysanmi-a, chiqmaysanmi? — dedi. — Elga
eshittirib ayt! Chiqmayman, de! Qoʻlingni koʻ tarib ayt!
Unda, mana men chiqaman!

Normurod polvon bakovul roʻparasiga borib choʻkkaladi. Shoʻrchiliklarga qoʻlini silkib aytdi:

— Qani, master sportingni berman yubor! — dedi.

Ammo sho'ʻrchiliklar Maksim polvonni davraga tushirmadi. Boisi, Normurod polvonning soqoli oppoq edi...

Shoʻrchiliklar to“pidan ovoz keldi:

— Sizga qoyil boʻldik, Normurod polvon, bizga anavi
polvonlaringizni chiqaring!

Normurod polvon davra aylana berdi.

— Bizda polvon yoʻq, boʻlsa chiqardi! — dedi.

Bo'ri polvon domangir boʻldi:

— Polvon, koʻtarilma, koʻp koʻtarilma! — dedi.

Normurod polvon Boʻri polvon qoʻlidan yulqinib chiqdi. Yana davraga aylandi.
i — E, master sport tugul, dev boʻlsayam chiqaman! —
edi.

Bo'ri polvon Normurod polvon tirsagidan mahkam ushladi, davradan yetaklab chiqdi.

Normurod polvon tagʻin davraga talpindi:

— Normurod polvonning koʻzi ochiq boʻp turib, uning
eli yerga qaraydimi? — dedi. — Ushlamang meni, polvon
bova, ushlamang! E, yerga kirgizib yuborsayam chiqaman!

Boʻri polvon qalbini-da ayni shunday tuygʻular tirnadi.
Ammo keksalarga xos vazminlik bilan oʻzini bosib turdi.

Davraga kirib, xoʻjasoatliklarga ovoz berdi:

— Amir, Tilovberdini berman yubor! Tilovberdi, munda ke! — dedi.

Shunda, davraga Boʻri polvonning oʻgʻli Tilovberdi
chiqib keldi. Boʻri polvon oʻgʻlini tirsagidan yetaklab, bakovul roʻparasiga oʻtirgʻizdi. Shoʻrchiliklar koʻnishga
koʻndi-yu, Maksim polvon rozi boʻlmadi.

— Tilovberdining vazni ogʻir, chiqmayman, — dedi.

Boʻri polvonning zardasi qaynadi.




— Nima, endi davraga-da taroziga tortib chiqaraylikmi? — dedi. — Koʻrib turibsan, boʻyi basti sendan ziyod
emas, chiqa ber-da! Chiq-e, ota-bovamiz tarozisiz olishgan!

— E, chiq-e, Maksim-e, yiqilsang yer koʻtaradi-da! —
dedi shoʻrchiliklar.

Polvonlar fotiha olib ketdi.

XIX

Boʻri polvon ich-ichidan zil ketdi. Oʻzi bilan oʻzi gapirishdi.

«Biz polvonlik maktabida oʻqimadik. Polvonlik bizga
otameros. Pushtdan pushtga, qondan qonga oʻtib kelyapti.

Polvonlikning koʻzga koʻrinmas, til bilan tushuntirib
boʻlmas shunday sirlari borki, buni faqat tomirida polvonlik qoni borlargina biladi. Biz bilamiz!

Bu sirlar hech bir kitobda yoʻq!

Mana, mening oʻzim. Surxon vohasida mendan yiqilmagan polvonning oʻzi yoʻq! Oʻsha maktab koʻrgan sport masterlariyam yagʻrinimdan oshib ketdi!

Xalq nimasi bilan xalq?

Oʻzining urf-odatlari bilan xalq! Ota-bobosidan qolgan
milliy an'analari bilan xalq!

Koʻp urf-odatlarimizni birovlar... birovlar oʻziniki qilib
oldi! Biz qoʻlimizni burnimizga tiqib qoldik.

Shunday keta bersak, hademay... oʻzimizni-da boy berib
qoʻyamiz!

Buyogʻi kamday, ne-ne nimalarimizni eskilik sarqiti deb
yoʻq qildik. Xiyol bo'lmasa, xalqning oʻzini-da... eskilik
sarqitiga chiqarib yuborayin, dedik! Bugun buni yoʻqota
bersak, ertaga uni yo'qota bersak, adirdagi... podadan nima farqimiz qoladi?..

Biz hademay bu dunyodan ketamiz. Oʻzimiz ketsak-ku,
goʻrga-ya. Oʻzimiz bilan... Buni rais biladimi?..»

Boʻri polvon raisga qarab-qarab qoʻydi.

Tagʻin nimalardir... nimalardir yoʻqolib boryapti...

Boʻri polvon oʻyladi-oʻyladi... Oʻylab oʻyiga yetdi...

«Avlodlar almashgan sayin... yo, pirim-e, tuf-tuf-tuf...
avlodlar almashgan sayin... yurak yoʻqolib boryapti!

Jasad bor! Aql bor!

Yurak yoʻq!

Toʻrt muchal bor! Kuch-quvvat bor!




Yurak yoʻq!

Ko'krakda jon bor!

Yurak yoʻq, yurak!..

Farzandlar hayotga beparvo qaraydi. Musibat bilan
xursandchilik farqiga bormaydi.

Farzandlar oʻzlari minayotgan mashinaga oʻxshaydi!
Odam kim, mashina kim, bilib boʻlmay qolyapti...»

XX

Maksim polvon yengsiz, yoqasiz jelak kiyib chiqdi.
Boʻri polvon barmoqlari uchi bilan jelagidan ushladi.

— Eb-ey, eb-ey, Maksim inim, bu qanday libos? Mabodo maykamasmi? — dedi.

Maksim polvon oʻzicha tushuntirgan boʻldi, Boʻri polvonning ensasi qotdi.

— Shu gapingga noma'qulning nonini yebsan! — dedi. — Oʻzingni izzat qilmasang ham davrani izzat qil! Bor,
oʻzimizning kiyimdan kiyib chiq.. Buningni na yoqasi bor,
na yengi bor, qayeridan ushlab boʻladi? Manavi brenjangni qara... Ishtonbogʻiyam rezinkadandir-da? Tortganda uzilib ketsa nima boʻladi? E, bor, qalinroq ishton kiyib chiq!
Popukli ishtonbov boyla, belni ushlaydi!

Maksim polvon oliftachilik qildi.

— Musobaqalarda shunday kiyinib olishadi! — dedi.

— Ay, Maksim-ay, Maksimi tushmagur-ay! — dedi
. Boʻri polvon. — Koʻp katta yangilik aytding-da! Shu yangiliging uchun suyunchisiga ishtonimni yechib berayinmi?

Davra qiyqirib-qiyqirib kuldi!

Maksim polvon-da ogʻzini ushlab-ushlab kuldi.

— Ay, Maksim polvon! — dedi Boʻri polvon. — Sen
Boʻri polvon bilan oʻrlashma! Qaytarib aytaman, ko'p
o'rlashma! Oʻsha sambongda-da yengli jelak kiyib olishadi!
Boʻri polvonni bilmaydi dema! Boʻri polvon...

Boʻri polvon oʻz davrida turli musobaqalarda qatnashdi. Kuboklar oldi...

Kubokni umrida birinchi bor koʻrib, aylantirib qaradiqaradi...

— Xushroʻy samovar ekan, — dedi oʻzicha. — Yaxshi
boʻldi, choy qaynatib ichamiz...

Uyiga kelib, soʻrab-surishtirdi. Biladiganlar:




— Yoʻq, bu samovar emas, bu kubok, Boʻri polvon, kubok! — dedi.

— Ebo-ey, ebo-ey! — dedi Boʻri polvon. — Unda, buni nima qilaman-ay?

— Sandiqqa solib qoʻying.

— Sandiqqa sigʻmaydi-da.

— Unda, shkaf ustiga qoʻying.

Boʻri polvon kubokni shkaf ustiga qoʻydi.

Boʻri polvon kubokni kunda koʻrib turdi. Lekin kubok
nomini eslab qololmadi. Bordi-yu, eslasa, kubok nomini
yaxshi aytolmadi. Kubok so'zi tiliga oʻtirmadi.

Shu-shu, kubokni samovar deydigan boʻldi.

— Boʻri polvon katta musobaqalarda olishib, samovar
olgan! — dedi Boʻri polvon. — Ikkita, ha, ikkita! Ishonmasang ana, uyga borib koʻr — shkafning ustida turibdi!

Davra gurr-gurr kuldi!

Boʻri polvon oʻzi-da davraga qoʻshilib kulgisi keldi!
Ammo tentakka oʻxshab, oʻzim gapirib, oʻzim kulmayin,
dedi-da, miyigʻida kulib qoʻya qoldi.

— Hay, ukkagʻar polvonlar-e, kulasan-a, kulasan! —
dedi.

Maksim polvon davraga mos kiyinib keldi. Boʻri polvon
razm soldi-razm soldi-da:

— Ha, bali, bu boshqa gap! — dedi.

Keyin, sobit qadamlar bilan davra aylanib jar soldi:

— Xaloyiq, soʻzimni eshiting! Bolalar, koʻp talatoʻp
qilma, gapni gapga qoʻsh! Xaloyiq... Ay, Xumor momoning
nevarasi, tek oʻtir deyman, boʻlmasa... kesib olaman! Xaloyiq, manavi tik jelak kiygani xoʻjasoatli Tilovberdi polvon! Bunisi shoʻrchilik Maksim polvon! Aytib qoʻyganim
yaxshi, Maksim polvon master sport! Samovar ham olganmisiz, polvon? Eshitdingiz-a, xaloyiq? Maksim polvonning
samovari yoʻq ekan! Bu ikki polvonga bir goʻsam serka, bir
juft uchlamchi kalish, besh soʻm pul qoʻyildi!

Tilovberdi polvon odati boʻyicha belbogʻini boʻyniga
tashlab davra aylandi.

Boʻri polvon oʻgʻlini zimdan kuzatdi. Biron-bir nuqson
topolmadi.

Xotiri jam boʻlib, bosh bakovul oldiga oʻtirdi.

— Bir piyola choy bering, — dedi.

Oʻgʻliga tikilib qoldi...




1

Sariosiyo bir davra Toʻpolon daryosi yoqasida boʻldi.

Daryo oʻz oti oʻzi bilan shovqin solib oqib turdi. Toʻpolon bilan oqib turdi.

Boʻri polvon oʻshanda umrida birinchi bor farg'onacha
kurash koʻrdi.

Davra egalariniig koʻpchiligi Fargʻona vodiysidan edida. Ular Surxon vohasida kolxoz tuzish uchun Yoʻldosh
Oxunboboyev tashabbusi bilan koʻchib kelib edi-da.

Vodiyliklar olishni kurash, dedi.

Vodiyliklar-da oʻz kurashlarini namoyish qildi: ikki polvon bir-birlari belidan qoʻllarini oʻtkazib ushlab, suyashib
yura berdi..

Bu orada voha polvonlaridan birovi oyogʻi osmondan
kelib yerga tushdi. Birovi raqibini yelkadan oshirib otdi.

Davra gursillab turdi, davra hayqirib turdi!

Boʻri polvon vodiyliklarga qaradi.

Vodiyliklar hamon suyashib yurdi!

Boʻri polvon hafsalasi pir boʻldi.

Vodiyliklarga e'tibor bermay qoʻydi.

2

«Oʻzi ular muloyim xalq-da, — dedi Boʻri polvon oʻziсБа.— Juda muloyim. Olishlariyam oʻz tabiatidan kep
chiqadi. Mana, biz oʻlguday qoʻpol elmiz. Olishimizdagi
mardonalik-da, botirlik-da shundan. Hay, mayli. Xalq turli-tuman boʻlsa yaxshi. Bu — ulkanlik, ulugʻlik alomati
boʻladi. Mana, fargʻonacha kurash. Buyam oʻzimizniki! Demak, ikkita kurashimiz bor ekan! Qanday yaxshi! Boylik,
boylik!

Ammo-lekin ukkagʻar vodiyliklar koʻp ashulachi xalq
boʻladi-da! Xudo ashulani vodiyliklar uchun yaratgan-da!
Haligi... bittasi bor edi-ku, oti nima edi...»

Boʻri polvon oʻyladi-oʻyladi, topolmadi. Raisga oʻgirildi.

— Qaysi bir yili Stalin kolxozidan bir bola ashula aytib chiqib edi, oti nima edi? — dedi.

— Qaysi? — dedi rais.

— Haligi... bir dehqon bola bor edi-ku, asli qoʻqoni?
Qaysi bir yili rahmatlik Ma'murjon Uzoqov kep, Toshkentga ergashtirib ketdi-ku?




— Ha-a, Hasan Sultonov deng. Ashula aytib yuribdi,
nima edi?

— «Figʻonkim, gardishi davron...» Vo ukkagʻar, ana
ashula! Odamning koʻnglini buzib yuboradi-ya!

— Ha, polvon bova-ye, Hasan Sultonov polvon
boʻlganda otini esdan chiqarmasdingiz-a...

Boʻri polvon miyigʻida kuldi.

3

Darhaqiqat, Boʻri polvon umrida juda koʻp odam
koʻrdi. Muloqotda boʻldi.

Ammo juda oz odam otini bildi. Faqat polvonlar otini
toʻliq ayta oldi.

Boisi, Boʻri polvon davraga chiqib kurashmagan erkakni... erkak demadi!

Biror odam haqida gap boʻlsa, Boʻri polvon:

— Polvonmi-yoʻ“qmi? — deya soʻradi.

Yoʻq, javobini eshitsa, qoʻl siltadi.

— Erkakning sultoni olishadi, ha! — dedi. — Ana, Xidir polvon, kezi kelganda davrani gursillatib olishib keta
beradi. Men raisman, deb oʻtirmaydi. Boʻlmasa kimsan —
Botirov-a! Arbob, ha, arbob! Ana uni chin erkak desa boʻladi! Chunki ota-bovasining hunarini yerda qoldirmayapti!

Bordi-yu, odamlar e'tiroz bildirsa, Boʻri polvon gapni
choʻrt kesdi:

— Nima desang, de, men oʻyinni bilmagan ayolni —
ayol demayman, davrada olishmagan erkakni — erkak demayman!

Boʻri polvon beshikdagi chaqaloqdan tortib, nuroniy
cholgacha barcha-barchasi ismiga polvon soʻzini qoʻshib
aytdi. Davrada kurashganmi-yoʻqmi, baribir — ayta berdi.

Aytganda-da, og`zini toʻldirib aytdi, gʻurur bilan aytdi!

Hamsoyalarinikiga olisdan mehmon keldi.

Hamsoyalar Boʻri polvonni-da chaqirdi.

Boʻri polvon mehmon bilan bir qoʻllab koʻrishdi. Irimiga hol-ahvol soʻradi.

Begonasirab oʻtirdi.

Shunda mehmon kurashdan gap ochdi.

Ana shunda Boʻri polvon yayrab ketdi!

— E, bali! Oʻzimizning odam ekansiz-ku! — dedi.

Mehmon oldiga siljibroq oʻtirdi. Qayta boshdan
qo'shqoʻllab-qoʻshqoʻllab koʻrishdi.




Quyuq-quyuq soʻrashdi.

Boʻlib o'tmish davralardan gapirdi. Qanday qilib samovar olganlaridan gapirdi.

— Oʻynab borib, ukkagʻarning polvonini mana bunday
ushladim... — dedi. — Qarang-qarang, qoʻlimga e'tibor bering, qoʻlimga!..

— Bizda-da olishib edik...— dedi mehmon.

Boʻri polvon gapni ilib ketdi.

— Samovar-da olganmisiz? — dedi.

— Ha-da!..

Boʻri polvon mehmon boʻlmish tizzasiga tapillatib bir
urdi.

— E, bormisiz! — dedi. — Otangizga rahmat! Polvonning xoʻrozi samovar oladi, ha!

4

Sariosiyodagi oʻsha davrada Boʻri polvonga teng topilishi qiyin boʻldi.

Davra egalari talvasada qoldi.

Bordi-yu, Boʻri polvonga talabgor boʻlmasa, sariosiyoliklar denovliklardan qoyil boʻldi, boʻladi.

Oʻz uyida qoyil boʻlish, magʻlub boʻlishdan-da yomon
boʻladi!

Shunda, davraga yoshgina bir yigit chiqib keldi. Boʻri
polvonga talabgor boʻldi. Davra egalari shundagina yengil
nafas oldi.

Boʻri polvon yosh polvonga mensimay-mensimay
qaradi.

«Laylakning yurishini qilaman deb, chumchuqning puti yirtilgan ekan! — deya oʻyladi Boʻri polvon. — Bu yosh
bola-ku! Oʻylab ish qilyaptimi? Yo, kayfi bormi?»

Bir yosh bola Boʻri polvon shon-shavkatini nazarga
ilmay qurga yugurib chiqishi, Boʻri polvon izzat-nafsiga
tegdi.

Boʻri polvon dargʻazab boʻlib davraga kirdi.

Bosh bakovul oldiga g'oz yurish qilib bordi. Davra odati boʻyicha talabgor yosh polvon qabatiga borib oʻtirishi lozim boʻldi.

Ammo Boʻri polvon davra qoq oʻrtasiga borib cho'k
tushdi. Boʻri polvon bu bilan oʻzini anavi yosh bola yonida yonma-yon oʻtirishga or qilishini bildirdi.




Anavi yosh bolaga, koʻrpangga qarab oyoq uzatsangchi, degan qarash qildi.

Boʻri polvon bilan.Ismoil otli bu yosh polvonga bir
gʻunajin, yana bir qancha mayda zotlar qoʻyildi.

Boʻri polvon Ismoilni koʻzga ilmay-koʻzga ilmay davra
aylandi. 5

«Tayyor osh-ku»... — deya oʻzidan ketdi.

Oqibat... Boʻri polvon... Polvon nomini olgandan buyon umrida birinchi marta yelkasi yer koʻrdi!

Qanday yiqildi — oʻzi-da bilmadi!

Koʻzlarini ochsa... osmon toʻla yulduz boʻldi!..

Ohista-ohista joyidan turdi. Bosh egib-bosh egib davradan chiqdi.

Hamrohlari hamdard boʻlish uchun qoʻltigʻidan ushladi.

Boʻri polvon hamrohlari qoʻlini zarda bilan siltab-siltab
tashladi.

Choponiga choʻnqayib oʻtirdi. Tizzalarini quchoqladi.
Peshonasini bilaklari ustiga qoʻydi...

Hoʻng-hoʻng yig`lab qoʻya berdi!

Hamrohlariga javdirab-javdirab qaradi.

— Chiniminan yiqildimmi-a, chiniminanmi-a?..— dedi.

Sel-sebor yigʻlab qoʻya berdi...

5

Boʻri polvon yelkasi yerga tekkani elga yoyildi.

Boʻri polvon nomi bilan gʻururlanib yurmishlar ichi
achiy-achiy bosh chayqadi.

— Yomon boʻpti-da...— dedi.

Davralarda Boʻri polvon dastidan roʻshnolik koʻrolmay
yurmishlar xushvaqt-xushvaqt bosh irgʻadi.

— Boʻri polvon-da tamom boʻpti...— dedi.

Boʻri polvon el orasida bosh koʻtarolmay qoldi. Uyidan
koʻchaga chiqmay qoldi.

Keyin, oʻsha yosh polvonni ta'qib etib boshladi. Qayerda toʻy boʻlsa, poylab bordi.

Ammo yosh polvon Boʻri polvon nomini eshitiboq, rad
qila berdi.

Ismoil otli bu yosh polvon dovrugʻi butun vohaga
yoyildi.

Kimsan — Boʻri polvon yelkasini yerga tekkizgan Ismoil polvon!




Ismoil polvon bu nomni umrbod saqlab qolmoqchi
boʻldi. Shu bois, Boʻri polvon davraga kelibdi, desa boʻldi,
indamay ketib qola berdi.

6

Shoʻrchida-da shunday boʻldi.

Boʻri polvon boshliq xoʻjasoatlik polvonlar Shermat
mergan degannikiga qoʻndi.

Toʻyxonadan mehmonlar ulushi keldi. Dasturxon toʻkin
boʻldi.

Uy xoʻjasi oʻzining merganlik sarguzashtlaridan gurung
berdi. Shoʻrchilik polvonlarga ta'rif berdi. Abil polvonni
ulugʻladi.

— Nasim polvonning boʻyniga chipqon chiqqan, bu
davrada olishmasa kerag-ov, — dedi.

Uy xoʻjasi birdan sergak tortdi.

— Aytganday, — dedi. — Nasim polvon asli xoʻjasoatlik-a? Chaqirib kelayinmi? Gurunglashib oʻtiramiz?

Boʻri polvon bezovta boʻldi. Bir qimirlab oldi.

— Yo'q, mergan, ovora boʻlmang, oʻtiring, — dedi.

— Ha, mayli, ixtiyorlaringiz. Lekin koʻngillaringizga
olmangizlar-u... ayta bersam maylimi? Shu, Nasim qurgʻur
hech koʻnglimga oʻtirmaydi-da. Oʻta shum! Ko'zingizni
loʻq qilib, firib beradi! Bilmayman, oʻzidan boshqani nodon
deb oʻylaydimi. Shuning uchun u bilan osh-qatiq boʻlgim
kelmaydi. Oʻzi, u kimlardan? E, ha, boʻldi-bo“ldi, gap tamom. Mergan joʻra, deyishidan bilib edim-a... Asli qonida
bor ekan-da...

— O'zi yaxshi odam... — dedi Boʻri polvon.

Nasim polvon boʻyniga chipqon chiqqani chin boʻldi.
Ushbu davrada olishmadi.

Boʻri polvonga shoʻrchilik Abil polvon chiqdi.

Boʻri polvon Abil polvonni yaxshi biladi. Abilning
choʻnqayma usuli bor.

Keyin... jini bor! Davraga kirsa, tutib qoladi...

Shu bois, el Abil polvonni Abil tentak, deydi.

Boʻri polvon davra aylanayotib, Nasim polvon Abil tentakni gij-gijlayotganini eshitdi.

— Dadil bora ber, yuragi yoʻq, — dedi Nasim polvon.— Qaysi bir yili menga oʻzi talab qilib, qoʻrqqanidan
qoyil boʻlib edi...

S4



Abil tentak goʻyo davra torlik qilayotganday hurpayibhurpayib yurdi.

Bosh bakovul oldidagi satildan hovuchlab-hovuchlab
suv oldi. Bilaklarini suvladi. Ogʻziga suv toʻldirdi. Yulduzlarga qarab, gʻargʻara qildi.

Qoʻllarini oʻynatib, joyida bir-ikki irgʻishladi. Boshini
sarak-sarak qilib ayqirdi:

— Buvvv! Buvvv! Ha, kishta! — dedi.

Abil tentak Boʻri polvon avzoyida tariqday boʻlsa-da,
hayiqish koʻrsa boʻldi, darhol hamlaga oʻtadi.

Ammo hayiqish koʻrmadi.

Boʻri polvon dagʻdagʻalardan hayiqish tugul, mijja
qoqmadi. Aksincha, oʻynab kela berdi.

Abil tentak lalmi-lalmi dagʻdagʻalari oʻtmaganini bildi.
Dirkillab-dirkillab oʻynab, yana davra aylandi.

Abil tentakni endi koʻrayotganlar hayratdan koʻzlari
olaydi. Birov bosh chayqadi. Birov labini burdi.

— Yo pirim-e, urib ketgan tentak, — deya kuldi.

— Jayraxona'dan qochgan, — deya kuldi.

Ikki zoʻr toʻqnashsa, chaqmoq chiqadi...

Boʻri polvon oʻng qoʻli bilan Abil tentak yoqasidan ushladi. Chap qoʻli bilan esa bilagidan siqib ushladi. Shiddat
bilan ichidan chil berdi.

Abil tentak choʻnqaymaga oldi: gʻoyat tezlikda oʻng
qoʻli bilan Boʻri polvon yoqasini gʻijimlab, halqumiga tiqib
bordi. Chap qoʻli bilan esa Bo'ri polvon yagʻrini usti jelagidan buklab ushladi. Oʻzi orqaga xiyol chalqaydi. Boʻri
polvonni dast koʻtardi-da, zarb bilan orqaga otib yubordi.

— А-а-а-а{ — deya ayqirdi.

Boʻri polvon yerga yonboshi bilan gursillab tushdi.

Abil tentak-da shunday yiqildi.

— Bekor, yonbosh yiqildi! — dedi davra.

— Bir bahya yetmadi!

Choʻnqayma gʻoyat nozik san'at: bordi-yu, polvon
choʻnqayma qilishni eplay olmasa, oʻzi magʻlub boʻladi.

Choʻnqayma g'oyat qaltis san'at: bordi-yu, choʻnqaymaga olinmish polvon chili chiqib ketsa, yerga... harommagʻizi bilan borib tushadi.

Choʻnqaymaning qaltis taraflari tagʻin koʻp...

"Termizdagi jinnilarni davolaydigan dargoh.



7

Xoʻsh, Boʻri polvon nega harommagʻizi bilan emas,
yonboshi bilan tushdi?

Boisi, choʻnqaymaga olmish Abil tentak katta xatolikka yoʻl qoʻydi.

Abil tentak yerga ogʻayotib-yerga ogʻayotib, oʻz gavdasini oʻzi oʻnglab olishi, yoʻl-yo“lakay Boʻri polvon ustiga
oʻzini tashlashi lozim edi.

Abi! tentak shoshdimi yo dovdirab qoldimi, ishqilib,
buning uddasidan chiqolmadi...

Xatosi evaziga Boʻri polvon ostida qolayin-qolayin
dedi.

Buni oʻzi-da bildi shekilli, yerdan tura-tura, shukronashukrona bosh chayqadi.

8

Davra polvonlarga haybarakallachilik qildi:

— Chaqqon-chaqqon olishinglar!

— Oʻ, Boʻri polvon, belbog'ingni yaxshilab boyla,
boʻshab ketyapti!

— Abil tentak, ehtiyot boʻl-ov!

Endigi olishuv avvalgisidan-da shitobli boʻldi.

Boʻri polvon Abil tentakka imkoniyati boricha xolisroqdan chil berdi. Qoʻllarini choʻzib ushlab, Abil tentakni
oʻzidan xolis tutdi.

Abil tentak tagʻin choʻnqaymaga olish uchun chogʻlandi: goʻyo anoyilik qilib, chap oyogʻini Boʻri polvonga yaqin
tutdi. Ichidan chil berishga imkon yaratdi.

Bo'ri polvon Abil tentak makriga uchmadi. Qarmoqdan
oʻzini olib qochdi.

Kurash lanj boʻldi.

Polvonlar bir-birini ta'qib etib yura berdi.

Polvonlar birovi boʻshroq boʻlsa-ku yaxshi, yiqilmaganiga shukur qilib yura beradi. Bordi-yu, ikkovi-da gʻoliblikka bab-barobar da'vogar boʻlsa-chi? Unda... asablar olishadi!

Boʻri polvon-da, Abil tentak-da asabiylasha boshladi.
Asabiy chil berishib, bir-birini maqsadsiz silkilay berdi.

Xoʻp olishdilar!

Boʻri polvon qoʻllarini yonlariga keng yoydi: men olishayotganim yoʻq, ishorasini bildirdi.




Bu holatda polvonga hamla qilish qat'iyan man etiladi!

Abil tentak boʻlsa, Boʻri polvonni ikki oyogʻiga qoʻshib
tepib, yerga urdi!

Abil tentak yiqitdim, deya oʻynab-oʻynab, bakovul
qoshiga borib oʻtirdi.

Bo'ri polvon o'zidan besh-olti odim olisga borib tushmish doʻppisini oldi. Kaftlariga tars-tars urib qoqdi. Asabiy-asabiy qoqdi.

Xo'ʻjasoatliklar baqira ketdi:

— Bo'ri polvon qoʻlini qoʻyib yuborib edi, bekor!

— Abil tentakning esi joyidami oʻzi?

— Bakovulning oldiga borib oʻtirishini qarang!

— Yuz boʻlmagandan keyin shu-da!

Shoʻrchiliklar-da xoʻjasoatliklardan qolishmadi. Nasim
polvon boshini chipqon chiqqan yog'iga qiyshaytirib oʻrnidan turdi. Bakovulga qoʻlini shop qilib shang'illadi:

— Qoʻlini qoʻyib yubormasdan oldin yiqitdi! Abil tentakka haqi berilsin! Uh-uh, voy boʻynim-e...

Boʻri polvon Nasimga oʻqrayib-oʻqrayib yerga tupurdi.

Bakovul janjalni hal etish uchun oʻng qoʻlini koʻtardi.

— Birodarlar, jim! — dedi. — Yaxshisi, ana, davrada
betaraf mehmonlar oʻtiribdi. Shulardan soʻraymiz. Ma'qulmi? Sariosiyoliklar, qani, siz xolisanlillo gapiring!

Sariosiyoliklar toʻpidan ovozlar keldi:

— G'ʻirrom-e, gʻirrom! Boʻri polvon qoʻlini qoʻyib
yuborib edi!

— Abil tentak nomardlik qildi!

— Yana-tagʻin Nasim polvonning jirillashi kimning gazagiga dori deng!

— U-ku bir qasami, xudodan noʻxtasini yulgan...

Nasim polvon muztar boʻlib qoldi.

9

Boʻri polvon davrani polvona-polvona aylandi!

Boʻri polvon qizidi! Tentakka yomon-yomon qaradi!

Boʻri polvon Abil tentak yoqasidan ushlab, oʻziga tortdi. Oyog'i uchini tentak chap toʻpigʻiga ildirib tortib
koʻtardi.

Abil tentak ogʻirligini oyogʻi koʻtarilayotgan tarafga
tashladi. Koʻtarilayotgan oyogʻini bor kuchi bilan ketiga
tortdi.




Aynan shuni anggʻib turmish Boʻri polvon tentak
oyogʻini birdan qoʻyib yubordi. Tentakning birdan qoʻyib
yuborilgan oyogʻi keyinga silkindi.

Boʻri polvon tovoni bilan tentakning keyinga silkinmish
oyogʻi ichidan tepib yubordi.

Abil tentak bir aylanib tushdi!

Boʻri polvon Abil tentak koʻksiga tizzasini tiradi.

— Yiqitish mana bunday boʻladi, polvon! — dedi.

Bu, polvon zoti uchun eng ogʻir xoʻrlik boʻldi!

10

Boʻri polvon Ismoilni tinmay ta'qib eta berdi.

Boʻri polvon davralarga oʻziga xos dabdaba bilan bordi.

Yana-tagʻin, elburutdan bordi.

Oqibat, Ismoil Boʻri polvonni koʻrdi. Davraga
chiqmadi.

Boʻri polvon oʻylab qaradi: bundayin dabdabali yurishlari bilan oʻz niyatiga yetishi amrimahol boʻldi.

U endi mugʻambirlik yoʻliga oʻtdi.

Termizda boʻlmish bir toʻyga juda kech bordi. Masbina
kabinasida davraga qarab o'tirdi.

Davra oxirida bakovullar boshqa katta patvon yoʻq,
deyishib, kimsan, Boʻri polvonday polvon yelkasini yerga
tekkizgan Ismoil polvonga jar soldi.

Ismoil polvon davrani bir aylanib, oʻzini koʻrsatdi.
Xuddi shu vaziyatni ikki oydan buyon anggʻib yurmish
Boʻri polvon kabinadan sakrab tushib, davraga kirdi.

Boʻri polvon xuddi osmondan tushganday favqulodda
paydo boʻlishi, barcha-barchani hayron qoldirdi.

Oʻzaro shivir-shivir boʻlib, davra gap nimada ekanini
bildi.

Ismoil polvon arosatda qoldi.

Chiqayin desa — Boʻri polvon, chiqmayin desa — bakovul jar solib boʻldi.

Ismoil polvon chiqishga majbur boʻldi.

Boʻri polvon vajohati barcha-barchani seskantirib
yubordi.

Boʻri polvon gʻalabaga tashna boʻldi!

Gʻalaba qozonish esa hamisha qiyin! Ayniqsa bugun!

Negaki, Boʻri polvon faqat zafar qozonish uchun olishadi!




Faqat, faqat gʻalaba uchun kurashilsa, gʻalabaga yetish
juda-juda mushkul boʻladi! Ba'zan, yetib boʻlmaydi!

Yoʻq, polvon zafarni emas, zafar polvonni qidirsin! Zafar polvonni topsin!

Polvon xohish-iroda bilan olishsa, oʻzining nimalarga
qodirligini namoyish etsa, san'atini namoyish etsa, zafar
oʻz-oʻzidan keladi!

Polvon oʻz kurashidan oʻzi zavqlansa, zafar oʻz-oʻzidan
yor boʻladi!

t1

Olis olishdilar.

Boʻri polvon-da, Ismoil polvon-da qoʻyib yubordi.

Boʻri polvon damini olish uchun davradan chiqdi.

Hamrohlari uyushib qolmish bilaklarini uqaladi.

Boʻri polvon magʻlub boʻlishini tasodif deb yurib edi.
Oʻzini yuqori olib, Ismoil polvonni pisand qilmaganligida,
deb yurib edi.

Yoʻq, Ismoil polvon haqiqatan ham zoʻr ekan!

Boʻri polvon oʻzidan boʻlak zoʻr boʻlishini xayoliga-da
keltirmadi! Zoʻr faqat bitta — u, men, oʻzimman, deb yurdi!

Oʻgʻil bola gap... oʻzidan boʻlak zoʻr chiqishini xohlamadi!

Yoʻq, Boʻri polvon xohlaganday boʻlmadi!

Vaqt, vaqt!

Shafqatsiz vaqt har davrning oʻz zoʻrlarini yaratadi! Inson buni xohlaydimi-yoʻqmi, vaqt uchun baribir — yarata
beradi!

Ana, vaqt oʻzining kenja zoʻrini yaratdi! Ana, kenja
zoʻr, ana!

Kenja zoʻr davrada oʻz mavqeini talab qilyapti, kenja
zoʻr davrada oʻz shon-shuhratini talab qilyapti!

12

Boʻri polvon oʻpkasini bosolmadi. Ogʻzi kappa-kappa
ochildi. Hansirab-hansirab nafas oldi.

Oʻz ajdodlaridan madad soʻradi. Otasining piriga
sig'indi... :

«Otaginam, men hamisha sizning nasihatlaringizga
amal qilib keldim. Siz aytar edingiz: polvon oʻzini uch balodan asrasin, eng birinchisi — ayolbozlik, derdingiz.




Otaginam, yoshim oʻttizga yetibdiki, oyogʻimni qiyshiq
bosmadim. Harom-harish yoʻllarga yurmadim. Hali uylanmadim ham!

Ikkinchisi — ichkilikbozlik, derdingiz.

Otaginam, men haligacha ogʻzimga aroq olmadim, aroqdan hazar qilaman!

Uchinchisi — polvon oʻzini nafs balosidan asrasin, deguvchi edingiz.

Otaginam, men, mol-dunyo uchun olishmadim. Moldunyo hirsidan oʻzimni hamisha saqlab keldim.

Boʻlmasa, nimaga bunday boʻlyapti, otaginam? Gu" nohimni ayting, gunohimni?

Men Ismoil polvondan orimni olmoqchi edim. Boʻlmayapti, otaginam, boʻlmayapti...

Ushlagan barmoqlarim boʻshashib ketyapti. Oyogʻimda
darmon yoʻq. Oʻpkam ogʻzimga tiqilib qolyapti...

Bu qanday koʻrgilik boldi. otaginam? Yo... qaridimmia?..
Uh, qismat, qismat, zulming qursin, qismat!..
Otaginam, men endi davralarni magʻlub boʻlib tark etamanmi-a? Kelib-kelib, Ismoil degan bir yapaloq boladan-a?

Yoʻq, otaginam, yoʻq, men davralarda hamisha zoʻr
edim — davralarni zoʻrlarcha tark etaman!

Otaginam, oxirgi davramda meni bir qoʻllang! Soʻnggi,
soʻnggi bor qoʻllang, otaginam!..»

13

Boʻri polvon davraga kirdi.

Ismoil polvon-da sakrab davraga tushdi.

Ismoil polvon yurish-turishi, avzoyidan osonlikcha jon
beradiganga oʻxshamadi!

Boʻri polvon Ismoilga yeguday-yeguday xoʻmrayib
qaradi.

Ismoil polvon kurashni iloji boricha choʻzish payida
boʻldi.

Shunda, Boʻri polvon nafasi qaytadi. Boʻri polvon holdan toyadi. Yosh — yoshligini, qari — qariligini qiladi...

Boʻri polvon Ismoil polvon niyatini payqab qoldi.

Ijirgʻanib-ijirgʻanib, bir-ikki telba-teskari chillar berdi.
Kam kuch sarflab, koʻp tahdid qilish yoʻliga oʻtdi.

Boʻri polvon nimaiki qilmoqchi boʻlsa, Ismoil polvon
xuddi bilib turganday, niyatlarini chippakka chiqara berdi.




Boʻri polvon ana shunda koʻzga yaqin, yagona zoʻrga
juda-juda qiyin ekanligini bildi.

Boisi, hamma havas bilan qaraydi. Zoʻrning san'atini,
oʻngi, chapini miridan-sirigacha sinchiklab oʻrganadi.
Zoʻrga taqlid qilib, oʻshanday zoʻr boʻlgilari keladi!

Zoʻr-chi? Zoʻr oʻzgalarni bilmaydi. Ayniqsa, oʻzidan
kuchsizlarni bilmaydi!

Bilgisi-da kelmaydi! Boisi, koʻzga ilmaydi!

Zoʻrning tagʻin bir fojiasi — zoʻr mag'lubiyat alamini
kam totadi.

Zafar ketidan zafar... Zoʻr — zafar ogʻushida yashaydi!

Yoʻq, zoʻr magʻlubiyatlar alamini-da totib turishi lozim!

Ana shunda oʻzi haqida oʻylab koʻradi! Ana shunda sergaklik bilan yashaydi!

Zoʻr uchun magʻlubiyat zafar qatori bab-baravar zarur!

Ayniqsa, oʻziga ishongan zoʻrga! Mag'rur zo'rga!

Boʻri polvon ana shunday zoʻr boʻldi!

14

Bo'ri polvon bunday olishuvi foydasizligini bildi. Shunday olisha bersa, Ismoil polvon qoʻymish qopqonga tushishini bildi.

Boʻri polvon olish davomida Ismoil polvon chap tarafi
bilan deyarli olisha olmasligini sezib qoldi.

Shu bois, endi Ismoil polvon uchun begona boʻlmish kurash boshladi: Ismoil polvon chap tarafidan borib olishdi.

Chindan-da, Ismoil polvon boshi berk koʻchaga tushib
qolmish odamdayin dovdirab qoldi. Nima qilishini bilmayin
esankirab qoldi.

Shunday boʻlsa-da, Boʻri polvon oʻngidan — yagʻringa
olishidan ehtiyot boʻldi!

Boʻri polvon bildi: yagʻrindan umid yoʻq.

U endi Ismoil polvon uchun favqulodda bir hunarini
qoʻllamoqchi boʻldi.

Ha, har bir polvonda zoʻr hunaridan boʻlak tagʻin bir
yaxshi hunari boʻladi. Polvon bu hunarini oʻzining zoʻr
hunarichalik zoʻr bajara olmasa-da, harholda yaxshi biladi.

Boʻri polvonning bu hunari — bir oyogʻini toʻgʻonoq
qilib toʻshab, gʻanimini orqaga sermab yuborish boʻldi.

Bu, gʻoyatda qaltis hunar boʻldi.




Boisi, bir oyogʻini yoniga toʻshaganda bor og£irligi
gʻanimiga yaqinroq boʻlmish oyogʻiga tushadi. G“animi aynan ana shu oyog'iga qoqib yuborsa... Boʻri polvon soʻzsiz
yulduz sanaydi!

Mayli! Yo, jon chiqsin, yo, nom chiqsin!

Boʻri polvon davra aylandi-aylandi, niyatini qanday
qilib amalga oshirish yoʻlini oʻyladi.

Ushlashib, Ismoil polvonning goh oʻng, goh chap soniga oshirib-oshirib tepdi. Ismoilni zabt bilan yelkaga olmoqchi boʻldi.

Shunda, Boʻri polvonni xudo bir asradi!

Ismoil polvon ayni shu vaziyatni anggʻib turmishday,
Boʻri polvonni zabt bilan ketiga qayirib otib yubordi.

Boʻri polvon yerga koʻkraklari bilan borib tushdi.

Boʻri polvon zoʻr, Ismoil polvon undan-da zoʻr boʻldi!

15

«Xoʻsh, kuchi-ku, kamayib qolibdi, — umid bilan
oʻyladi Boʻri polvon. — Nahotki, quruq kuchiga ishonayotgan shu yosh bolaning biror korini qilib boʻlmasa?»

Xayoliga oʻziga ma'qul bir fikr keldi...

Qoʻllarini sermab, Ismoil polvonga qarab yurdi.

Ismoil ketiga tislandi. Oʻzini goh chapga olib qochdi,

" goh oʻngga olib qochdi. Boʻri polvon moʻljaliga bormadi.

«Faqat qoʻyib yubor deguncha qiladigan ishni qilish kerak, — oʻyladi Boʻri polvon, — boʻlmasa gʻirrom boʻladi».

Boʻri polvon Ismoilga qaradi.

Ismoil polvon yelkasidan nafas ola-ola davra aylandi.
Demak, Ismoil polvon-da charchadi!

Ana, Ismoil polvon mash'ala yaqiniga borib qoldi.

Boʻri polvon boʻlsa, davra bu chetida boryapti. U oʻzicha moʻljal qildi: «Hozir olishmoqchi boʻlib oʻgiriladi. Ismoil-da olishmoqchi bo'lib oʻgiriladi. Ismoil-da olishmoqchi boʻlib tayyorlana-tayyorlana olov oldiga kelib qoladi».

Boʻri polvon oʻrtaga qarab yurdi.

Ismoil polvon bir-ikki qadam tashlab, olov oldida
toʻxtadi. Yoniga oʻgirildi. Oʻrtaga — Boʻri polvonga qarab
yurdi.

Ismoil polvon yelkalari uzra mash'ala lovullab-lovullab
turdi. Mash'alaga teskariligi sababli yuzlari qorayib-qorayib turdi.




Polvonlar bir-biriga quloch otib kela berdi!

Bo'ri polvon Ismoil polvon yoqasidan ushlab, ichidan
chil berdi. Jon-jahdi bilan ketiga burdi. Shunday shiddat bilan surdiki, Ismoil polvon oʻzini oʻngga-da, chapga-da ololmadi. Tikka mash'ala ustiga seltanglab-seltanglab bordi.

— E-e-e, olov, olo-v! Olov bor! — dedi ovozlar.

Ismoil polvon olov taftini oldi. Taqqa to'xtadi. Ketiga
chalqaydi. Olovga yiqilmaslik uchun gavdasini oldinga
tashladi.

Ya'ni... ya'ni, gavdasini Boʻri polvonga berib qoʻydi!

Boʻri polvon gʻoyatda tezlik bilan chilini chiqarib oldi.
Chap oyogʻini yoniga toʻshadi. Ismoil polvonni davra oʻrtasiga sermab yubordi.

— Yo, otaml..— deya ayqirdi.

Ismoil Boʻri polvon toʻgʻonoq oyogʻi ustidan oshib,
davra oʻrtasiga chalqancha tushdi!

Ismoil polvon yulduz sanadi!..

Hay-hay-hay! Yoshlik — yoshligini, koʻpni koʻrganlik — koʻpni koʻrganligini qildi! Tajriba! Tajriba zafar
qozondi!

Boʻri polvon qoʻllarini koʻtarib, davrani aylanib chopdi. Oyoqlarini osmon qilib dorboz boʻldi. Dorboz boʻlibdorboz boʻlib davra aylandi.

Davradan chopib chiqib, hamrohlarini bitta-bittalab
bagʻriga bosdi. Hamrohlarini quchoqlab-quchoqlab oʻpdi.

— Koʻrdingmi meni? Koʻrib qoʻy!..— dedi.

“olayotgan yonoqlaridan munchoq-munchoq yoshlar
oqdi.

16

Ertasi uyida hoʻkiz soʻydi.

Gapga yetar odamlarni chaqirdi. Xesh-taborlarni, hamsoyalarni chaqirdi.

Davrani tark etajagini aytdi. Uylanajagini aytdi.

— Hali-hozir uylanmay turing endi, Boʻri polvon, — dedi gapga yetarlar. — Har yurtning oʻz koʻzga surtar polvoni boʻladi. Bizning koʻzga surtar polvonimiz sizsiz...

— Yoʻq, boʻldi! — choʻrt kesdi Boʻri polvon.

Gapga yetarlar nasihat qildi. Nasihatlar zoye ketdi.

Boʻri polvon oʻz bilganidan qolmadi.

Brigadasida Suluv degich qiz boʻldi.




Boʻri polvon ana shu qizni koʻz ostiga oldi.

Suluv Boʻri polvon koʻngliga oʻtirib qoldi.

Koʻngliga oʻtirgani — Suluv erkak zoti koʻziga tik
qaramadi.

Suluv oʻz oti oʻzi bilan suluv boʻldi.

Suluv yuzlar aql ibosi bilan shoista boʻldi.

O'roq o'rishda, uzum uzishda Suluvdan oʻtadigani
boʻlmadi.

Boʻri polvon Suluvni begona qilmadi.

17

Raisning suyugʻoyoqligi elga joriya boʻldi.

Kolxoz mirobi suv yoqalab toqqa chiqib ketdi.
Quloqlarda haftalab och-nahor yotdi. Qishloq suvsiz qolmasin, dedi.

Bir tun yarimdan oqqanda mirob koʻngliga g'ulg'ula
tushdi. Koʻngli bezovta boʻldi, koʻngli hadik oldi!

Otlanib, uyiga yoʻl oldi.

Kelsa, darvoza ichidan qulf boʻldi.

Mirob devordan oshib oʻtdi.

Uy eshigini tortib-tortib ovoz berdi. Javob boʻlmadi.
Achchiq bilan tortib edi, eshik zulfi uzilib ochildi.

Ostonadan endi hatlab edi, boʻgʻzidan zanjirday bir nima qisib oldi.

Mirob jon talvasada qoʻlidagi qamchi dastasi bilan soldi. Dasta bir nimaga «tars« etib tegdi. Boʻgʻzidagi zanjir
uzildi.

Mirob qoʻrquv ham vahima bilan shoshib borib chiroqni
yoqdi.

Ostonada qip-yalangʻoch bir odam sulayib yotdi. Manglayidan qon oqib-oqib turdi...

Bu odam... kolxoz raisi boʻldi!

Mirob koʻrpa chetini koʻtarib qaradi.

Koʻrpa ostida yalangʻoch ayoli gʻujanak boʻlib yotdi!

Mirob ayolini tepib-tepib, chalajon qilib tashladi.

Ayolini naqd uch taloq qoʻydi!

Tanacha koʻzini suzmasa, buqacha ipini uzmaydi!

Keyin, raisni tashqari sudradi. Oyoq-qoʻlini tanasiga
tortib-tortib boyladi.

Otda Bo'ri polvonni chaqirib bordi. Uyqudan uygʻotib,

nunday-shunday, dedi.




— Men bir brigadir boʻlsam, menga nima deysan? —
dedi Boʻri polvon.

Mirob joni halqumiga keldi.

— Boʻri polvon! — dedi. — Enangni qozi... dodingni
kimga aytasan, deydi! Yurt soʻraydigan raisi shul boʻlgach,
fuqaro dodini kimga aytadi?! Brigadiriga aytadi-da!

Boʻri polvon koʻtarilib-koʻtarilib ketdi: el Boʻri polvonni qora tortib keldi!

Bo`ri polvon havolanib-havolanib ketdi: el Boʻri polvonni katta deb keldi!

Boʻri polvon ichkaridan davralarda kiyib olishmish jelagini kiyib keldi.

4 — Undaychikin nahs raisni yerparchin qilaman! —
edi.

Davraga shaylanmishdayin, bilaklarini turdi. Chapchaqqon boʻldi.

— Nomahram ayol qoʻyniga kiradigan undaychikin
nahsni tappiday yerga yopaman, tappiday!

— Oyoq-qoʻlini boylab keldim, — dedi mirob.

Boʻri polvon oʻylab qoldi: unda borib nima qiladi?
Oyoq-qoʻli boylanmish odamni yerga yopadimi?

— Unda men bormayman, — dedi Boʻri polvon. —
Nahslar yuzini koʻrmayman! Kasofati uradi!

— Boʻlmasa, raisni nima qilayin, chuqur kovlab,
koʻmib tashlay berayinmi?

— Yoʻq, unday qilma. Bunday qil: nahsni rayon olib
bor! Kattalarga koʻrsat! Boshqa nahslarini-da aytib-aytib
tashla!

18

Mirob raisni shu alfozda otga oʻngarib, tuman olib
joʻnadi.

Rais yoʻlda oʻziga keldi. Nima gapligini payqadi.
Hoʻng-hoʻng yigʻlab qoʻya berdi.

Rais yalinib-yolvordi. Dunyo va'da qildi.
а — Eshigimda «Volga« turibdi. Bor-u, minib ket... —

edi.

Mirob rais vovaylosini eshitmayin deya, ogʻziga ot
yagʻiriga qoʻyadigan paxta tiqib qoʻydi.

Tong tagi oqara berib-oqara berib, tuman ijroqoʻmi oldiga yetib keldi.




Raisni idora oldi simyogʻochga tangʻib bogʻladi.

Tong yorishdi.

Idoradan qorovul uyqusirab chiqib keldi. Ertalabdan
paydo boʻlmish otliq kim ekanini bilish uchun mirobga gap
qoʻshdi:

— Qani, chavandoz, Budyonniyga oʻxshab otda
qaqqayib turibsiz? — dedi.

Mirob miq etmadi.

Qorovul raisni koʻrdi. Ko`zlariga ishonmadi. Esankirab
qoldi. Raisni boʻshatmoqchi boʻldi.

— Ammo mirob yoʻl bermadi.

Birin-ketin xizmatchilar keldi. Bir ayol raisga koʻzi tushib, chappa burilib qochdi. Bir ayol yuzlarini changallab,
oʻtirib qoldi.

Bir-ikki odam raisni bo'shatmoqchi boʻldi.

Mirob qamchi koʻtarib, dagʻdagʻa qildi.

— Qo`ʻllaringni tortinglar, boʻlmasa urib sindiraman! —
dedi.

— Hech boʻlmasa ishton kiygizib qoʻyaylik, insonniyam
shuncha xoʻrlaydimi? — dedi odamlar.

— U inson emas! OI, qoʻlingni! — dedi mirob.

Ijroqo“m raisi keldi. Simyogʻochga bogʻloqlik raisni
koʻrdi. Birdan teskari burildi.

Mirob uzangiga oyoq tirab, ot ustida tikka turdi. Qamchi uchi bilan raisni koʻrsatdi.

— Ay, ijroqo“m! — dedi, — anavi simyog “ochdagi jonivor, Xoliqulni Termizga o “qishga yuborib, oʻzi uning ayoli bilan oʻynadi! Xuddi shu jonivor, Hamidni qayoqqadir
ish bilan yuborib, oʻzi uning ayoli bilan oʻynadi! Kolxozni
nahs bosdi, ijroqoʻm, elni nahs bosdi! Katta boʻlsang, qarada, ukkagʻarning ijroqoʻ“mi! Ana, tagʻin, ishonmaydi deb,
nahs qanday boʻlsa, shundayligicha otga oʻngarib keldim!

Mirob otiga qamchi bosdi.

Rais urilib ketdi.

19

Idora oldida ulkan majlis boʻldi.
Majlisda rais sayla-sayla boʻldi.

Toʻrtta e'tiborli odam nomzodi aytildi.
Jumladan, Boʻri polvon nomi-da aytildi.
Qoʻl koʻtar-koʻtar boʻldi.



Qoʻl sanar-sanar boʻldi.

El Boʻri polvon uchun qoʻl koʻtardi.

Boʻri polvon kolxoz raisi boʻldi.

Rais boʻlib ish buyurish oson, yoʻl-yoʻriqlar berish
oson, qogʻozlarga qoʻl qoʻyish oson!

Ijro! Ijro etish qiyin!

Boʻri polvon rais boʻlib, ana shunday xulosaga keldi!

20

Oʻlim qosh bilan qoboq orasida boʻladi!

Boʻri polvon favqulodda onasini berib qoʻydi.

Ay, mansab oʻlsin-a, mansablari oʻlibgina ketsin-a!

Kim vafot etdi? Raisimiz volidayi muhtaramalari vafot
etdi! Kim qazo qildi? Raisimiz onalari qazo qildi!

Shunday odam yigʻildi, shunday odam yig`ildi! Boʻri
polvon hovlisi yuzida oyoq bosar yer qolmadi! Hovliga kirib boʻlmay qoldi! Boʻri polvon koʻchasi odamga liq toʻldi!
Ko`chadan oʻtib boʻlmay qoldi!

Tobut ketidan tizilmish mashinalar bir uchi Boʻri polvon uyida boʻldi, bir uchi qabristonda boʻldi!

Boʻri polvon tong saharlari onasi qabriga bordi. Onasi
oldida oʻtirib-oʻtirib keldi.

Oradan bir haftacha oʻtkazib bordi.

Shunda, onasi qabri boshida... oppoq marmar sagʻana
koʻrdi!

Marmar sagʻanada onasi ismi sharifi bilan tavalludi bitiklik boʻldi. Onasi ismi sharifi barmoqday-barmoqday qopqora chiziq bilan oʻrab qoʻyildi.

Boʻri polvon hayrondan-hayron boʻldi. Marmar sagʻana
chapidan oʻtib qaradi, oʻngidan oʻtib qaradi. Ko`zlariga
ishonmay, sagʻanani ushlab-ushlab koʻrdi, silab-silab koʻrdi.

Qishloqqa qaytib kelib, ogʻayinlariga nazar soldi.Ogʻayinlari yuzida biror oʻzgarish koʻrmadi.

Boʻri polvon ikki haftadan keyin tagʻin keldi.

Bu safar haminqadar hayron boʻldi!

Onasi qabri tevaragi... marmar toshtaxta boʻldi! Marmar toshtaxta toʻshalmish joy bir uy ichicha keldi! Marmar
toshtaxta oftobda yalt-yalt etdi!

Boʻri polvon yaltiroq marmar toshtaxta uzra oyoq bosishini-da bilmadi, bosmasini-da bilmadi. Bosayin desa, marmar toshtaxtani koʻzi qiymadi. Bosmayin desa, onasi qabri
marmar toshtaxta qoq oʻrtasida boʻldi.




Boʻri polvon etiklarini yerga tepib-tepib qoqdi. Marmar
toshtaxta uzra oyoq uchida yurdi. Omonat-omonat yurdi.
Tagʻin, kir qilib qoʻymadimmi, demishday, iziga qarabqarab yurdi.

Bir amallab, onasi qabriga yetib bordi. Qabr boshida
tizzalab oʻtirib, fotiha o'qidi. Oyoqlari ostida to'shalmish
marmar toshtaxtani siladi.

Onasi rahmatlik bir umr loy tomda yashadi. Bir umr
tuproq yerda yashadi. Endi esa... bosh-adogʻi marmar
boʻldi!

Boʻri polvon oʻylab oʻyiga yetolmadi: bu ishni kim qildi? Onasi rahmatlikning Boʻri polvondan oʻzga oʻgʻli-da
boʻlmadi, qizi-da boʻlmadi.

Marmar sagʻanani boʻlsa, faqat farzand qoʻyadi!

Chin, ogʻayin-jamoalari bor, xesh-aqrabolari bor.
Ammo xesh-aqrabolari marmar sagʻana qo'yadimi? Qoʻymaydi, qoʻymaydi!

Axir, oʻgʻil tirik turibdi! Kimsan, Boʻri polvon!

Boʻri polvon tevarak-boshga alangladi: butun qabristonda bitta hashamdor mozor boʻldi. Uyam boʻlsa, Boʻri
polvon onasi mozori boʻldi. Shu bois, mozorlar ichra alohida ajralib turdi.

Boʻri polvon xesh-aqrabolari oldidan oʻtdi. Koʻngil
yaqinlari oldidan oʻtdi. Kim boʻlsa-da, oʻzi aytadi, deya
oʻyladi. Juda boʻlmasa, biror-bir ishora bildiradi, deya
umidlandi.

Ammo birov-da sado bermadi! Birov-da yuz ifodasi berтади

Boʻri polvon oʻzi soʻrayin, dedi. Ammo soʻrashga tili
bormadi, nima deb soʻraydi?

«Bizning onamiz qabriga siz marmar sag'ana qoʻydingizmi?» — deydimi?

Idoraga ko'ngil yaqin odamlarini chaqirdi. Yaqinlariga
bir-bir tikildi. Qanday qilib soʻraydi?

«Kim bizning onamiz qabriga marmar sagʻana qoʻygan
boʻlsa, qoʻlini koʻtarsin!» — deydimi?

Boʻri polvon dardi ichida boʻldi. Bu borada miq etolmadi, ogʻiz ocholmadi.

Uncha-muncha odam bundaychikin qimmatbaho marmar sagʻana qoʻyolmaydi. Marmar sagʻana qoʻyolsa-da, bir
uy ichicha kelmish joyga marmar toshtaxta toʻshash qoʻlidan kelmaydi.




Boisi, qishloqda marmar zoti yoʻq boʻldi. Marmar toshtaxta tuman markazida boʻldi. Katta-katta idoralar oldida
boʻldi.

Bu ishni kim qilsa-da, oʻziga to`q odam qilibdi! Qoʻli
uzun odam qilibdi!

«Kim boʻldi bu odam?»

Boʻri polvon qurilish brigadirini chaqirdi. Bildirmay,”
omborda nima bor-yoʻqligini soʻradi. Brigadir yuz-ko'zlariga sinchiklab-sinchiklab qaradi. Brigadir yuzidan biror nima bilolmadi.

«Yo tavba! — dedi Boʻri polvon. — Marmarlar osmondan tushdimi, nima balo...»

21

Bu vaqt, qurbon hayit kelib qoldi.

Boʻri polvon hayit arafa kunlari onasini yoʻqlab bordi.

Boʻri polvon olisdan qabr boshida bir qora soya yurmishini koʻrdi.

«Tog'ʻalarim boʻlsa bordir, — deya oʻyladi Boʻri polvon. — Hayit arafada yoʻqlab kelibdi-da».

Qora soya qabr boshida yurdi-yurdi, keyin oʻtirdi.

Boʻri polvon qabriston oralab yurdi. Boshini xam qilib
yurdi. Sagʻanalarda bitilmish bitiklarni oʻqib-oʻqib yurdi.
Koʻngil yaqin qabrlar boshida oyoq ilib, fotiha oʻqib-oʻqib
yurdi.

Boʻri polvon koʻngli uvishib-uvishib ketdi: shu yotmish
bandalar yaqin-yaqinlarda tirik edi, eson-omon edi. Endi
esa yoʻq...

Boʻri polvon qabrlar boshida fotiha oʻqib-oʻqib, onasi
qabriga kelib qoldi. Marmar toshtaxta oldida yerdan bosh
koʻtardi.

Marmar toshtaxta poyida ikkita kalish juft boʻlib turdi. Kalish egasi Boʻri polvon onasi qabri boshida boʻldi.
Kalish egasi tizzalab oʻtirdi. Bosh egib oʻtirdi. Mingʻirmingʻir duo oʻqib oʻtirdi.

Boʻri polvon kalish egasini darrov tanidi!

Shunday boʻlsa-da, kalish egasi yuziga bir chap tarafidan qaradi, bir oʻng tarafidan qaradi.

Boʻri polvon oʻz koʻzlariga oʻzi ishonmadi!

Kalish egasi fotiha oʻqib boʻlgunicha sabr qilib turdi.

Nihoyat, kalish egasi duosini oʻqib boʻldi. Ohista joyi



dan qoʻzgʻoldi. Ketiga burildi. Boʻri polvonni koʻrib,
qoʻllarini koʻksiga qoʻydi. Bosh irgʻab salom berdi. Marmar toshtaxta chetida turmish kalishiga qarab yurdi. Kalishini oyogʻiga ilib, qishloqqa ravona boʻldi.

Boʻri polvon kalish egasi ketidan qarab turdi-turdi...

. birdan oʻziga keldi. Kalish egasi ketidan yurdi. Yetib ololmay, loʻkillab-loʻkillab yurdi. Kalish egasi ketidan ovoz
berdi:

— Ay... rais bova, to“xtang-ay, bir gap berib ketingay! — dedi.

Eski rais oyoq ildi. Ketiga burilib turdi. Qoʻllari koʻksida boʻldi.

Boʻri polvon eski rais ketidan yetib bordi. Bosh
irgʻashib salom-alik qildi.

— Qani, bundaygina yuribsiz, rais bova? — dedi Boʻri
polvon.

Eski rais bosh irgʻadi. "

— Azachilik, Boʻri polvon, azachilik, — dedi. — Shu,
volidayi muhtaramamizni yoʻqlab kelib edik...

Boʻri polvon eski raisga tikilib-tikilib o'yladi. Eski raisning kimi qazo qildi, qachon qazo qildi, eslay olmadi.

«Tavba, — dedi Boʻri polvon, — unda, eski rais kimni
yoʻqlab keldi?»

Shunday boʻlsa-da, Boʻri polvon sir bermadi.

— Binoyi-da, binoyi...— dedi Boʻri polvon.

Eski rais boshi bilan qabristonga ishora qildi.

— Volidayi muhtaramamiz koʻzi ochiqligida qadriga
yetolmadik, — dedi eski rais. — Endi, hurmatini qilmasak
boʻlmas. Odamzod shu-da, Boʻri polvon, odamzod shu-da.
Odamzodning koʻzi vaqt oʻtgandan keyin ochiladi...

— Ha-a-a...— dedi Boʻri polvon.

— Endi, oʻtgan ishga salavot, Boʻri polvon, — dedi eski rais. — Hech boʻlmagandan keyin kech boʻlsayam boʻla
beradi. Ana...

Eski rais boshi bilan Boʻri polvon onasi qabriga ishora
qildi.

— Ana,— dedi. — Volidayi muhtaramamiz makonini
serhashamgina qilib qoʻydik. Ana endi, kimsan, kolxoz raisi Boʻri polvon volidayi mehriboni qabri ekani shundaygina bilinib turadigan boʻldi...

Boʻri polvon rais boshi bilan ishora qilmish tarafga
qaradi. Angrayib qoldi.




«Yo tavba! — dedi Boʻri polvon. — Rais bizning onamizni aytayaptimi deyman...»

Bo'ri polvon angraymish ogʻzini yopolmadi.

— Ha-a-a...— dedi.

Boʻri polvon nima deyishni bilmadi. Bir onasi qabriga
qaradi, bir eski raisga qaradi.

«Rais bova, u mening onam-ku!» — deyin-deyin, dedi.

Yana-tagʻin, sir boy bermadi.

— Ha-a-a... — deya tura berdi.

Eski rais bosh irgʻab-bosh irgʻab ichini tortdi.

— Uf-f-f, dunyo shu ekan-da...— dedi.

Shunda, Boʻri polvon xayolidan... onasi chiqdi-ketdi!

Boʻri polvon esi-dardi eski raisda boʻldi-qoldi. Boʻri
polvon ikki koʻzi eski raisga tikildi-qoldi!

Eski rais ust-boshi juldur-yirtiq boʻldi. Eski rais sochsoqoli paxmoq-paxmoq boʻldi. Eski rais kalishlari yirtiq-teshik boʻldi...

Boʻri polvon eski raisga ichi achib-achib ketdi!

— Ha-a... hozir nima ish qilayapsiz, rais bova? — dedi
Boʻri polvon.

Eski rais kalishi yirtig'idan koʻz uzmadi.

— Biz bechoralar nimayam ish qilardik, Boʻri polvon, — dedi. — Yotibmiz-da, duoi fotiha qilib. Mana shundaychikin uvol-savob ishlar qilib...

— Biron joyda qimirlab tursangiz boʻlardi. Bola-chaqa
deganday...

— Chin, Boʻri polvon, chin, oʻzimizni oʻylamasak ham,
bola-baqrani oʻylab, qimirlab tursak boʻlardi. Lekin bizni
kim ham ishga olardi, Boʻri polvon...

— Ishlayman desangiz, ish koʻp, rais bova, ish koʻp.

Eski rais kalishi yirtig'idan koʻz uzmadi.

— Qani edi, ish boʻlsa, ishlar edik, — dedi. — Shuncha yaxshi ichida bitta yomon ishlasa ishlabdi-da!..

Ana shu yerda Boʻri polvon juda-juda ta'sirlanib ketdi!

— Nima ish berayin, ayting! — deb yubordi.

Eski rais xuddi shu gapni anggʻib turib edi! Birdan bo-shini adl ko'tardi!

— Bizga shu... ferma mudirlikmi, ombor mudirlikmi...
boʻlsa boʻladi, — deya mingʻirladi.

— Boʻldi! — dedi Boʻri polvon. — Sadqai suxaningiz!




22

Boʻri polvon gapida turdi.

Eski rais ferma mudir boʻldi.

El-yurt esa, norozi boʻldi.

Ana shunda Boʻri polvon esi joyiga keldi!

Bir oqshom ketmon koʻtarib, qabriston yoʻl oldi.

Marmar toshtaxtalarni qoʻporib-qoʻporib tashlamoqchi
boʻldi. Marmar sagʻanani ilib-ilib otmoqchi boʻldi.

Yo, alhazar! Qabristonga qoʻl tekkizib boʻladimi?
Qabrni buzib boʻladimi?

Boʻri polvon onasi qabriga tikilib turdi-turdi... niyatidan qaytdi.

«Boʻlar ish boʻldi, — dedi. — Ukkagʻar nahs bopladi.
Boplaganda-da, ulay-bulay boplamadi. Endi, birovga aytib
qoʻymasa boʻldi»...

23

Boʻri polvon uyidan odam arimadi.

Yosh-qari fotihaga kelib-ketib turdi.

Olis-olislardan fotihaga keldi.

Boʻri polvon idorada ishi bilan boʻldi.

Bir safar uyidan chopar keldi.

— Olisdan odam keldi, borar emishsiz, — dedi.

Boʻri polvon uyiga yoʻl oldi.

Darvozadan hatlab, ostonada serrayib qoldi.

Supada Nasim polvon oʻtirdi!

Boʻri polvon ichkari kirishini-da bilmadi, kirmasini-da,
bilmadi. Bir koʻngli, iziga qaytib ketayin dedi. Yana-tag'in
niyatidan qaytdi.

Boisi, Nasim polvon qabatida tagʻin ikkita mehmon
boʻldi.

«Bu qizbet onamiz qazosini qayerdan bilibdi ekan?» —
deya oʻyladi Boʻri polvon.

Boʻri polvon ilojsiz ichkariladi. Supaga qarab yurdi.

Mehmonlar koʻrishish uchun joylaridan qoʻzgʻoldi.

Ana shunda Boʻri polvon yomon vaziyatda qoldi! Koʻrishayin desa, Nasim polvon boʻldi! Koʻrishmayin desa, ikkita mehmon joyidan turdi. Qo'llari koʻksida, moʻlt-moʻlt
qarab turdi!

Boʻri polvon bir koʻngli, shu ikkita mehmon bilan
koʻrishib qoʻya qolayin, dedi.




Ammo boʻlmadi!

Nasim polvon quchogʻini katta ochib, Boʻri polvonga
qarab kela berdi.

Boʻri polvon yuzini yerga oldi. Oʻzini koʻrmaslikka soldi. Yer singalab-yer singalab, supa chetiga borib oʻtirdi.

— Ko'ʻrganimiz koʻrishganimiz...— dedi.

Mehmonlar joy-joyiga qaytib oʻtirdi. Bir mehmon duo
oʻqib boshladi:

— Auzu billahi minash shaytonir-rojim. Bismillahirrohmanir-rohim...

Yuzlarga fotiha tortildi.

Boʻri polvon mehmonlar bilan bitta-bittalab hol-ahvol
soʻrashdi. Gal Nasim polvonga keldi.

Boʻri polvon Nasim polvondan hol soʻramadi! Nasim
polvon betiga qayrilib-da qaramadi!

Boʻri polvon yuzini uy tarafga oʻgirdi.

— Ay, dasturxon olib kelinglar-ay! — dedi.

Boʻri polvon goʻyo, dasturxon yoʻlini qarab turmishday, Nasim polvondan yuzini teskari burib oʻtira berdi.

Kenjasi dasturxon olib keldi.

Boʻri polvon uchun endi dasturxon bahona boʻldi. Dasturxonga tikilib oʻtirdi.

— Qani, xush koʻrdik, — dedi Boʻri polvon.

Mehmonlar biri qoʻyib biri ta'ziya bildirdi:

— Bandalik, Boʻri polvon, bandalik.

— Biz bexabar qolibmiz.

— Nasim polvon aytib qoldi.

— Men ham bilmay qolibman. Gazetadan koʻzim tushib
qoldi, — dedi Nasim polvon.

Boʻri polvon birdan sergak tortdi. Dasturxondan boshini koʻtardi. Mehmonlarga alang-jalang boʻlib qaradi.

— Gazetadan? — dedi. — Qanday gazetadan?

Nasim polvon qoʻynidan roʻznoma olib uzatdi.

— Mana! — dedi.

Boʻri polvon roʻ“znomaga qoʻl uzatmadi! Indamay qarab
tura berdi!

Shunda, qabatida oʻtirmish mehmon roʻznomaga uzaldi.
Olib, Boʻri polvonga berdi.

Boʻri polvon roʻznomaga. ser soldi. Ta'ziya bitilmish
joyni hadeganda topa bermadi.

Shunda, qabatida oʻtirmish mehmon barmogʻi bilan
nuqib-nuqib koʻrsatdi.




— Hayla, hayla! — dedi.

Bo'ri polvon barmoq nuqilmish joyni oʻqidi: «...Oyxol
Qurbon qizi...»

Boʻri polvon qoʻlidagi ro“znoma dasturxonga tushdi.

Boʻri polvon toʻrtburchak chiziqqa tikilib qoldi. Chiziqlar qop-qora boʻldi. Chiziqlar oʻqlovday-oʻqlovday
boʻldi. Chiziqlar onasi rahmatlik ismi sharifini oʻrab-chirmab turdi!

Boʻri polvon qop-qora chiziqlarga oʻrogʻlik onasi ismi
sharifiga qarab oʻtirdi-oʻtirdi... onasi sag'anasidagi qopqora toʻrtburchak esiga keldi.

«Yo, buni-da eski rais qildimikin? — deya oʻyladi
Boʻri polvon. — Undan keladi. Boʻlmasa, gazeta qayerdan biladi».

Mehmonlar, Boʻri polvon koʻngli buzildi, deya oʻyladi.

Mehmonlar-da Boʻri polvonday muztar boʻlib oʻtirdi.

Nasim polvon qoʻynidan qoʻlroʻ“molchasini oldi. Piq-piq
yig'lab qoʻya berdi.

— Bechora momo, oʻzimning enamday koʻrar edim... —
deya yigʻladi.

Boʻri polvon ich-ichidan ijirgʻandi.

«Iflos! — dedi. — Sen nimaga yig'layapsan? Oʻlgan
boʻlsa, mening onam oʻlgan, senga nima!»

Boʻri polvon dasturxondan roʻznomani oldi. Qabatida
oʻtirmish mehmonga yuz soldi.

— Enamiz bandalik qilganini bu gazeta qayerdan bilibdi? — dedi.

Nasim polvon yuz-koʻzlarini arta-arta:

— Biladi-da, gazeta bilmasa kim biladi, — dedi.

Boʻri polvon qabatida oʻtirmish mehmondan soʻradi:

— Oʻzi... bu ukkagʻar gazeta nimaga bunday qiladi?

Tag'in Nasim polvon javob berdi:

— Doʻst-dushman bilsin degan-da...

Boʻri polvon qabatidagi mehmondan koʻz olmadi. Nasim
polvonga qayrilib-da qaramadi!

«O'ʻchir-ye, qizbet! — dedi ichida. — Sendan kim soʻrayapti!»

Boʻri polvon qabatida oʻtirmish mehmon tizzasiga qo'lini qoʻydi. Atayin shunday qildi! Nasim polvon gapimga
tumshugʻini tiqmasin, dedi!

— O`zi... shu gazeta qayerda? — dedi Boʻri polvon.

Ammo tagʻin Nasim polvon javob berdi.




— Qayerda boʻlardi, Denovda-da, — dedi.

«Oʻchir-ye, itdan boʻlgan...»

Boʻri polvon ichida shunday deya, tagʻin uyi tarafga
yuzini burdi.

— Ay, choy-poy olib kelinglar-ay! — deya ovoz berdi.

Choy yoʻlini qarab turmishday, Nasim polvondan yuz
oʻgirib oʻtirdi.

Mehmonlar nimalarnidir fahmladi. Ketamiz-ketamizga
tushdi.

Boʻri polvon aynan shuni kutib turmishday, joyidan
qoʻzgʻoldi.

— Esa, xoʻsh dengizlar! — dedi. — Bizni izzat qilib kelibsizlar, sizlarni xudo izzat qilsin!

Mehmonlar joyidan qoʻzgʻoldi.

24

Boʻri polvon roʻznomani yirtib-yirtib otdi.

Shunda-da hovuridan tushmadi.

Roʻznoma boʻlaklarini terib-terib, qoʻyniga soldi.

Denov yoʻl oldi.

Umrida ilk bor ro“znomaga ishi tushishi boʻldi. Shu bois, soʻrab-soʻrab topdi.

Roʻznomachilar joylaridan irgʻib turdi. Keling-keling,
qildi.

Boʻri polvon qoboq uyub oʻtirdi. Gapni nimadan boshlashni bilmadi.

Shunda, roʻznomachilar oʻzi gap ochdi.

— Chuqur ta'ziya bildiramiz... — deyishdi.

Boʻri polvon maqsadga oʻtdi.

— Enamiz bandalik qilganini qayerdan bildilaring? —
dedi.

Roʻznomachilar bir-birlariga qarab oldi.

— Raykom aytdi, — deyishdi.

Boʻri polvon nima deyishini bilmadi. Xiyol hovuridan
tushdi.

— Raykom aytsa, ayta beradi-da... — dedi.

Boʻri polvon qoʻynidan roʻ“znoma boʻlaklarini olib, stolga qoʻydi.

— Raykom aytdi deb, birovning qora kunini dunyoga
doʻmbira qilib chala berar ekan-da? — dedi.

Roʻznomachilar hayron boʻldi.




— Nima boʻpti, rais bova? — deyishdi.

— Ichlaring kir ekan! — dedi Boʻri polvon. — Enamiz
poshikastani xudo yaratib edi, xudoning oʻzi oldi-ketdi.
Endi shuni butun dunyoga yoyish kerakmidi?

— Ta'ziya bu, rais bova, ta'ziya.

— Ta'ziya boʻlsa, uyga boradi, gazetaga yozadimi?
Yozaman desalaring, ana, xush-xushvaqt kunlarimdan
yozinglar!

— Hammagayam bunday ta'ziya bera bermaymiz, rais
bova. Bu hurmat-da, hurmat.

— Hurmat deb, kelib-kelib qora kunimni yozasizlarmi?
Uyat-e, uyat!

— Rais bova...

— Qo'ʻyinglar-e, Boʻri polvonning qora kuni toʻymidiki, olamga aytuvchilik qilasizlar? Aytib qoʻyayin, qora
kunlarimni yana-tagʻ“in shunday doʻmbira qilib chalsalaring, mendan oʻpkalab yurmanglar!

Boʻri polvon dast turib ketdi. Bir koʻngli, firqa qoʻmitasiga-da borayin, dedi. Firqa oʻz oti oʻzi bilan firqa-da,
yuragi dov bermadi.

«Gazetachilar bilan aytishdim, shu boʻladi, — dedi
Boʻri polvon. — Endi, raykom aytsa-da, gazetachilar ismi
sharifimni qoraga oʻrab, dunyoga doʻmbira qilib chalmaydi. Raykom aytsa-da, gazetachilar qora kunlarimni gʻanimlarimga ovoza qilmaydi...»

25

Sut bilan kirgan, jon bilan chiqadi!

Boʻri polvon endi oʻzi bilan oʻzi olisha boshladi. Davralarga qarab oʻtirib, birdan chiqib olishgisi keldi.

Ayniqsa, lanj polvonlar olishini koʻrsa, Boʻri polvonga
bir boʻlak kun tugʻdi. Oʻtirolmay, oʻrnidan turib ketdi.
Qoʻllarini orqasiga qilib, davra sirtida asabiy yurdi.

— Qo'ʻg'ʻirchoq! Polvon emas bular, qoʻg'irchoq! —
dedi.

Oʻz qishlogʻi polvonlari magʻlub boʻlsa, butun vujudini qaltiroq tutdi. Polvonlik qoni qo'zg'adi, davraga chorladi. Chiq-chiq, dedi.

Nachora, dard bor-u darmon yoʻq...

Boʻri polvonsiz davralar fayzsiz boʻlib qoldi. Boʻri polvon oʻrni juda-juda bilindi.




El Boʻri polvon kurashini qoʻmsadi.

— Kurash Boʻri polvonga halol edi-da, — dedi.

El tagʻin yorugʻ yulduzni — Boʻri polvonday bir zoʻrni
qaradi!

Mardona oʻyinlarda yorugʻ yulduz boʻlsa! Yorugʻ yulduz davralarga hamisha koʻrk beradi, salobat beradi! Tevarakdagi rangsiz yulduzlar, mitti yulduzlar xiraligini bildirmaydi!

Boʻri polvon-da davralarga intiq boʻlib qaradi. Boʻri
polvon oʻzini izladi!

Yoʻq, Boʻri polvon yoʻq!

Aksiga olib, ayoli topgani-da qiz boʻldi! Toʻrtinchi farzand koʻrdi — tagʻin qiz boʻldi!

Boʻri polvon peshonasi tirishib-tirishib toʻngʻilladi:

— Uyoqqa qarasang-da qiz, buyoqqa qarasang-da qiz...
hammayoq qiz! — dedi.

Beshik tebratayotgan ayoli miyigʻida kuldi. Ilmoqli gap
otdi:

— Yaxshi niyat qiling... — dedi.

— Yaxshi niyat qilmay nima qilyapman?

— Quruq niyatning oʻzi kifoya qilmaydi...

— Boʻldi-ye, ukkag`arning ayoli!..

Shunday qilib, Boʻri polvon ayoli bilan har oʻn sakkiz
kunda bir marta yotadigan boʻldi...

Yaratganning oʻzidan davralarni gursillatib-gursillatib
olishadigan oʻgʻil tiladi.

Hartugul, beshinchi farzandi oʻgʻil boʻldi!

Tilab-tilab topganim deya, otini Tilovberdi qo ydi.

Boʻri polvon endi orzu bilan ovundi: oʻgʻli Tilovberdi
balogʻatga yetyapti — ot o'rnini toy bosadi...

Yolgʻiz oʻgʻil Tilovberdi tez yetildi. Uni kuyov qiladiganlar ko' paydi. Ayrimlar tilga borib aytdi.

Ammo Boʻri polvon rozi boʻlmadi. Kampiri qistasa-da,
koʻnmadi.

— Polvon oʻzini uch balodan asrasagina polvon boʻladi. Birinchisi — ayoldan oʻzini tiyish! Shoshmasin, hali
yosh, — dedi.

Boʻri polvon oʻgʻlini tarbiya qila berdi. Oʻgʻlini nahor
da uyqudan uygʻotdi. Tuxum yuttirdi...




XXI

Boʻri polvon oʻgʻliga qaradi-qaradi, hayrat ham
quvonch bilan kulimsiradi.

Tavba, xuddi otasiday olishadi-ya! ayniqsa, oʻynaboʻynab olishi, hayqirib-hayqirib chil berishi, otasining
oʻzginasi boʻldi!

Alp — otadan, zot — onadan-da!

Otamisan — oʻgʻling boʻlsin ekan!

XXII

Davra aylanayotgan Tilovberdi choʻkkaladi. Yerni tavof qildi: ikki kaftini yerga suykab, yuzlariga tortdi.

Davra toʻrida oʻtirgan chollar roʻparasiga tiz choʻkdi.

Chollar kaftlarini baravar ochdi.

— Omin, belingga quvvat, bilagingga kuch, yuragingga oʻt bersin, ollohu akbar! — deya duo qildi.

Polvonlar davra aylandi. Qoʻl berib koʻrishdi.

Tilovberdi polvon davra chetida birdan burildi. Jelaklari etagini ketiga surdi. Qoʻllarini tuflab-tuflab hoʻlladi.
Oʻng oyogʻini lapanglatib-lapanglatib olgʻa tashladi.
Qoʻllarini boshi uzra koʻtardi. Barmoqlarini oʻynatiboʻynatib, Maksim polvonga qarab bordi.

— Ha, barakalla, ota oʻgʻli! — dedi davra. — Oʻyna,
otangga oʻxshab oʻyna!

Barmoqlar mardona oʻynadi, chaqqon oʻynadi.

Davra joʻshib-joʻshib qiyqirdi:

— Ha-ha-a-a!

— Otasining uli-dal

Barmoq oʻyini — polvonlar sant'ati! Bu san'atni hech
kim polvonchalik ijro etolmaydi!

— Ha, doʻ-oʻ-oʻst!

Tilovberdi polvon Maksimning ichidan chil berib chapga, soʻng, oʻngga koʻtardi. Shiddat bilan keyinga surdi.
Tagʻin boʻlmadi.

Maksim polvon orqasiga tengsarilib-tengsarilib, joyida
turib qoldi.

Polvonlar qoʻyib yuborishib, yana davra aylandi.




XXIII

Davra bir zum jimjit boʻlib, tagʻin jonlandi.

Davra polvonlar kurashini gapirishib oʻtirdi:

— Shu, Maksim polvon juda sovuq olishar ekan, nima
dedingiz?

— Sportchi-da, seksiyada tarbiya topgan. Ular kitobda
nima yozilgan boʻlsa shuni qiladi.

— Televizorda Monreal olimpiadasini koʻrdilaringizmi?
Klassik kurashni olib koʻrsatdi. Bir sovugʻ-e, shuyam olish
boʻldi-yu.

— Hm, juda lanj olish. Klassik kurashda oyoq bilan
chil berish degan gap yoʻq.

— Yana-tagʻin jahon sporti emish deng.

—`U fransuzlarniki-a?

— Shu, fransuzlargayam qoyilman, oʻzining olishini butun jahonga yoygan.

— Moʻmin muallim, mana, siz oʻqimishli odamsiz,
uyingizda kitobingiz koʻp, deb eshitaman. Siz ayting, nega
endi bir lanj klassik kurash butun jahon sporti boʻladi-yu,
oʻzimizning olishni faqat toʻyda yo «Hosil bayrami»da
koʻramiz? Yo, olishimiz sport emasmi?

— Sport ham gapmi, san'at! Koʻryapsizmi, Tilovberdining oʻynab olishuvini. Buni hech qaysi trener, seksiya ham
oʻrgatolmaydi.

— Bali! Uzoqlarga qarab yashaymiz-u, oyog'ʻimiz ostidagi gavharni koʻrmaymiz.

— Otangizga rahmat! Yaqinda Moskvada oʻqiyotgan
Jabbor bir olim oshnasini olib keldi. Olishni tomosha qildirdi. Oshnasi hayron boʻlib, nima dedi deng, bular jismoniy tarbiya maktabini bitirganmi, dedi.

— E, ha-ha-ha! Jabbor nima dedi?

— Yoʻq, biz oʻzi shunday xalq, dedi.

— Men yaqinda sambo olishi haqidagi kitobni koʻrdim.
Hamma chillarning rasmi bor. Xoh ishoning, xoh ishonmang, oyoqdan olishdan boshqa hammasi oʻzimizning olishda bor ekan-e.

— Mengboy kalning gapida jon bor. Kitoblik Sayfiddin
Hodiyev bor-ku, yaqinda oʻsha bilan oʻtirib qoldim. Trenerlar meni jahon chempioni qilib yetishtirdim, deb suyunadi, bilmaydilarki, men bolaligimdan toʻylarda olishib
yurgan tayyor polvon edim, deydi.




— Aytganday, shu bola ikki marta jahon chempioni
boʻldi-ya.

— Ha-da, Moʻgʻulistonda qanday qilib jahon chempioni boʻlganini gapirib berdi. Olish vaqti tugashiga bir necha
sekund qolganda yonboshga olib urib ochko oldim, deydi.
Bunday hunar boshqa biror olishda yoʻq, faqat bizning olishimizda bor, deydi.

— Ota-bovamizning hunarini mahkam ushlasak, jahonning eng zoʻr polvoni biz boʻlamizku-ya, nima dedingiz,
shoʻro bova?

— Koʻp noshukurlik qila bermanglar, haliyam zoʻrmiz.
Ana, jahon chempionlari Sayfiddin, Sobir Qurbonov...

— E-e, boʻtam, ular oʻzimizning olishdan chiqqani bilan sambo boʻyicha chempion boʻlgan-da.

— Sizga qandayi kerak?

— Shu, oʻzimizning olish boʻyicha jahon chempioni
boʻlsa ekan.

`— Gapingizga tushunmadim, Nurmat togʻchi.

— Nima balo, kallang shamolda qolganmi deyman. Masalan, dunyodagi koʻpgina xalqlar oʻzlarining hech boʻlmaganda, bitta sportini jahon miqyosiga koʻtargan. Bizdan esa
jahonga koʻtarilgan bittayam sport turi yo'q...

— Bu oʻzimizga bogʻliq...

XXIV

Tilovberdi polvon bu safar shiddat bilan borib tuya
chilga oldi: Maksim polvonni yoqasidan qoʻshqoʻllab ushladi, oʻng oyogʻini orqasidan ildirib oʻradi, zarb bilan ketiga surdi.

— Yo-yo-yo! — deya ayqirdi.

— Su-u-ur! — deya joʻr boʻldi davra.

Maksim polvon zarang tayoqday ekan — qayrilmadi!

Aksincha, Tilovberdining oʻzini ketiga tovlab yubordi.

Tilovberdi oʻmgani bilan borib yerga tushdi. Qoʻllarini
keng yoydi. Men qoʻyib yubordim, siz ham qoʻyib yuboring, degan ishorani bildirdi.

Ammo Maksim polvon qoʻyib yubormadi. Tilovberdini
qayirib, chalqancha bosmoqchi boʻldi. Xuddi sambo olishidagiday sudradi, yerga piypaladi.

— Hay-hay, sudrama! — dedi davra.

— Bu qanaqa polvon oʻzi!




— Kallasi bormi buning, yotgan odamniyam sudraydimi!

Boʻri polvon, Tilovberdi joyidan turib, Maksim polvon
bilan yoqalashib ketadi, deb oʻyladi.

Yoʻq, oʻgʻli vazmin yigit boʻlibdi. Joyidan tura-tura,
Maksim polvonga oʻqrayib-oʻqrayib qaradi. Shu bilan
boʻldi qildi.

Boʻri polvon davraga yuzlandi.

— Xaloyiq, koʻrdilaringiz, shoʻrchiliklar olishimizga
birmuncha shak keltirdi! — dedi. — Bilasiz, ukkagʻar oʻsha
sambodayam, erkin kurashdayam, klassik kurash, dzyudo
deganidayam, barcha-barchasida polvon dustaman', yo yonbosh yiqilsa, yo tizzalab oʻtirib qolsa, ikkinchisi halol
yiqitaman deb, bechora polvonni sudrab, yerga piypalaydi.
Yo boʻlmasa, biror joyini qayiradi. Yerda yumalab yotgan
odamni sudraydi-ya! Yo pirim-e, yo pirim-e... Bu erkakning
ishi emas! Erkakmisan — oyogʻida tik turgan erkak bilan
olish!

Tilovberdi polvon shiddat bilan olishuvi, iloji boʻlsa
Maksim polvonga oʻzini ushlatmasligi lozim. Ushlatsa,
Maksim polvon, albatta, biror himoya yoʻlini qoʻllaydi. Tilovberdini qimirlatmay qoʻyadi.

Boisi, samboda himoya oʻrgatiladi!

Bizning olishimizda esa himoya haqida gap boʻlishi-da
lozim emas! Faqat hamla, hamla!

Shunday ekan, Tilovberdi polvon shunday tezlik bilan
olishuvi kerakki, Maksim polvon oʻylashga-da ulgurolmay
qolsin!

Bu fikr koʻpchilikning, jumladan, Boʻri polvonning-da
xayoliga keldi. Oʻgʻliga aytmoqchi boʻldi. Yana-tagʻin fikridan qaytdi.

«Shashti baland, shunday olishsa kerag-ov, — dedi oʻzicha. — Mening oʻgʻlim boʻlsa, shunday olishadi».

Boʻri polvon Maksimga oʻgirildi.

— Ha, aytganday, polvon, — dedi, — mavridi kelganda aytib qoʻyay, zinhor-bazinhor tizzadan pastdan ushlama!
Buyam bizning risolamizga toʻg'ri kelmaydi!

Tilovberdi polvon shitob bilan oʻynab bordi. Oʻng
qoʻlini Maksimning ishtonbogʻidan oʻtkazib ushladi. Chap
qoʻli bilan oʻng tirsagidan oʻrab ushladi-da, uchchoga oldi.

' Yuztuban.




— Уо-уо-уо1..

Diqqat, Maksim polvon Tilovberdining uchchosidan
oshyapti! Qarang-qarang, Maksimning boshi yerga egildi.
Oyoqlari Tilovberdining boshi uzra koʻtarildi. Qoq yag'rini bilan yerga uchib keldi!

Ayqiriq-da nihoyasiga yetdi:

— ...Otamning piri!

Gurs!

SSSR sport ustasi Maksim polvon yulduz sanadi!

— Halo-o-ol!

— E, yasha, otasining uli!

Tilovberdi Maksim polvonni joyidan turgʻazib qoʻydi.
Yelkasiga yopishgan somonlarni qoqdi. Qoʻl berib xayrlashdi.

XXV

Tilovberdi uchchoga olayotganda Maksim polvon nima
qildi?

U sambo olishidagi vaziyatni qoʻlladi: gavdasini xiyol
olgʻa egdi. Oʻng oyogʻini bir qadam oldinga bosdi. Tizzasini bukdi, qulochini oldinga yoydi.

E'tibor bering, birinchidan — oʻng oyogʻini, ikkinchidan — gavdasini, uchinchidan — goʻyo marhamat qilayotganday, oʻng qo'lini berib qoʻydi!

Yana-tag'ʻin qimirlamay, hamlani kutdi!

Tilovberdiday abjir polvon uchun bu yuz foizlik imkoniyat degan soʻz boʻldi!

Bakovul Tilovberdi polvon yelkasiga toʻn yopdi.

— Serkani toʻyxonadan olasiz, — dedi.

Boisi, davra uchun olib kelingan mollar sovuqqa chidayolmay qochib keta berdi. Xizmatchilar joniga tegdi.
Oqibat, yana toʻyxonaga olib borib qamab qoʻydi.

XXVI

Boʻri polvon totli-totli kulimsidi.

«Vo ukkag'arning oʻgʻli-ye, otamning piri dedi-ya! —
deya xayollandi. — Shunday demaganda, yiqitolmasdiyamda! Uni mening pirim qoʻlladi, ha! E, bali, oʻgʻlim-e, bali!»

Boʻri polvon oʻgʻli emas, goʻyo oʻzi gʻolib boʻlmishday
kerildi. Tevarakka kerilib-kerilib qaradi.




Shoʻrchiliklar, Maksim polvon yiqiladi, deb oʻylamadi.
Xayoliga-da keltirmadi. Shu bois, hang-mang boʻlib qoldi.
Davraga endi qaysi polvonlarini chiqarishlarini bilmadi.

Shunda, shoʻrchiliklar oqsoqoli:

— Tilovberdi polvon bir maydon damini olsin, biz ungacha kimni chiqarishni kengashib olamiz! — dedi.

Tilovberdi polvon toʻnni fotiha bergan chollar oldiga
qoʻydi.

Davradan chiqib turdi.

XXVII

Boʻri polvon davra aylandi.

Yoniga bir polvon gursillab tushdi: Temir polvon Berdi
polvonni it chilga olib yiqitdi.

Berdi polvon origa oʻrta yoshlardagi bir polvon chiqdi.

Temir polvon talabgor yuz-ko'ziga qaradi. Keyin
oʻziga-oʻzi fotiha oʻqidi. Gap yoʻq, so'z yoʻq, davradan
chiqdi-ketdi.

Davra hayron boʻldi.

Boʻri polvon borib, gapirishib keldi.

Yuzlarida tabassum oʻynadi. Ovozi toʻla faxr boʻldi,
ovozi toʻla gʻurur boʻldi:

— Xaloyiq! — dedi. — Men Temir polvon bilan gapirishdim, hat! Ukkagʻar, qoyilman deyapti! Nimaga deysizmi? Manavi talabgor Chori polvon oʻz vaqtida Temir polvonga bosh-qosh boʻp, toʻylarga olib borgan, oʻzining
hunarlaridan unga-da oʻrgatgan ekan! Shunga, Temir polvon aytyaptiki, u kishi menga ustoz boʻladilar, men ustozimning yoqasidan ushlamayman, deyapti! Siz nima deysiz,
xaloyiq!

— Otasiga rahmat oʻsha polvonning!

— Asl polvon ekan!

— Shunday farzandlarning umri uzoq boʻlsin!

— Tuf-tuf-tuf, koʻz tegmasin-e, asl oʻzimizga tortibdi!

Boʻri polvon koʻzlari olma terdi. Oxirgi gapni aytmish
odamni izladi. Ammo topolmadi.

«Bali! Bizning aslimiz ana shunday edi! — Boʻri polvon
xayolan shu gapni aytmish odam bilan gapirishdi. — Inchunun, oʻz asliga tortmagan, oʻz aslini unutgan odam —
odam ham emas!»



ХХУШ

Polvonlar oʻzlarini orqaga tashladi.

Davra sovib qoldi.

Boʻri polvon jar soldi:

— Xaloyiq, uzoq-yaqindan kelgan mehmonlar! Zulfiqor
polvonning bu davraga ataganlari koʻp, ha! Men sizga aytsam, toʻyga ellikdan koʻp toʻyona mol tushgan! Zulfiqor
polvon shuning yarmini polvonlarga ajratgan! Ogʻilda chori qoʻy, panji qoʻy, mangʻi qoʻylar quyrugʻini koʻtarolmay
yotibdi! Tortinmay davraga chiqib, elga tomosha koʻrsating!

Sukunat boʻldi.

Boʻri polvon bildi: polvonlar hal etuvchi vaziyatni —
toboq qo`yilishini kutyapti.

— Polvonlar, bilaman, baring toboq tashlashimni
anggʻiyapsan! — dedi. — Ukkag'ar pismiqlar-e! Oldindan
aytib qoʻyayin, toboqni oz tashlayman! Koʻp boʻlsa, ikkita!
Davraga chiqib olish, boʻlmasa, armonda qolasan!

Boʻri polvon, boya shoʻrchiliklar tor vaziyatda qolganini bilmadi.

Shoʻrchiliklarda hali olishmagan yo bitta, yo ikkita zoʻr
polvon qoldi. Bordi-yu, ular-da Tilovberdidan yiqilsa, unda, davra oxirida olishadigan boshqa polvonlari qolmaydi.

Shu bois, shoʻrchiliklar oqsoqoli toboq tashlashgacha
vaqtni choʻzish uchun mugʻambirlik qildi.

Toboq nima? Bir vaqtlar qovurdoq goʻshtlik toboqlar
davra oʻrtasiga qatorlashtirib qoʻyildi. Har bir toboq bir
sovrinni bildirdi.

Hozir bir oz oʻzgacha...

Shu vaqt, chiroq ikki marta oʻchib yondi.

Odatda chiroqchi toʻydan biron nima umidvor boʻlsa,
ana shunday hazillashadi!

Boʻri polvon toʻyxonadagilarga qichqirdi:

— Ay, kim bor! Anavi Nikolay chiroqchining qorni
ochqabdi shekilli! Bir toboq palovga non bostirib ukkagʻarning ulushini eltib beringlar! Ay, Joʻraqulning uli, koʻp
mudramay, olishga yaxshilab qarab oʻtir! Boʻlmasa polvon
boʻlolmaysan!

Boʻri polvon bosh bakovul bilan kengashib, toboq
qoʻydi. Davra oʻrtasiga ikkita matoni boʻlak-boʻlak uzatib
tashladi. Har biroviga alohida-alohida ta'rif berdi:




— Xaloyiq, e'tiboringizni menga qarating! Mana, hoʻkiz toboq! Buni kim koʻtarsa, unga bir hoʻkiz, bir juft...
Rais bova, kalish nechilamchi edi? Ha-ye, xoʻ-oʻsh, bir juft
ikkilamchi kalish, bir toʻn, oʻn soʻm pul qoʻyildi! Hoʻkiz
boʻlgandayam soʻysa bir qishloqni toʻydiradigan hoʻkiz!
Manavi gilam toboq! Bunga bir turkmancha gilam, bir
uyqudan uyg'ʻotadigan soat, oʻn soʻm pul qoʻyildi! Shunday
gilamki, uyni toʻldiradi, chiroqda yalt-yult qiladi! «Sifat
belgisi» olgan, ha! Shundaymi, rais bova? Balil Kimning
koʻngli qaysi toboqqa chopsa, kelib koʻtara bersin! Armonda qolmang, toboqlarga qoʻyilgan zotlarni qaytaraman...

Davra birdan jonlandi. Polvonlar shivirlashdi. Oʻzaro
maslahatlashdi.

Bir polvon davraga boshini, kamtarona egib kelib,
hoʻkiz toboqni koʻtardi.

Boʻri polvon toboq koʻtarmish polvonni barchaga tanitdi:

— Koʻryapsizmi, xaloyiq, polvonlarning yuragiga gʻulg'ula tushdi! Hoʻkiz toboqni shoʻrchilik Abray polvon
koʻtardi!

Davrada gilam toboq qoldi.

Boʻri polvon xo'jasoatlik polvonlarga qaradi.

Xoʻjasoatlik polvonlar bu qarash ma'nosini tushundi.
Gʻimirlab qoldi.

Shunda, Tilovberdi polvon kelib, gilam toboqni
koʻtardi.

— Koʻrdingizmi, xaloyiq, — dedi Boʻri polvon, — gilam toboqni Tilovberdi polvon koʻtardi! Qani, toboqni
koʻtargan polvonlarga talabgor boʻlsa, davrani bir aylansin, koʻraylik! — dedi.

Abray polvonga xoʻjasoatlik Jonibek polvon chiqdi. Talabgor davra aylanib, oʻzini koʻrsatib ketdi.

Termizliklar bir zoʻr polvonlarini asrab oʻtirib edi, shuni Tilovberdiga chiqardi.

Izidan shoʻrchilik Shodi polvon davraga chiqdi. Buyam
Tilovberdiga talab qildi.

Boʻri polvon hayron boʻldi: birdaniga ikkita talabgor...

Xuddi shu yerda kelishmovchilik yuz berdi.

Termizliklar:

— Tilovberdi polvon bilan bizning polvon olishadi, u
qurga birinchi boʻlib talab qilib chiqdi! — deb turib oldi.

Shoʻrchiliklar:




— Yoʻq, bizning polvon olishadi! — dedi.

Masala hal boʻla bermadi.

Shunda, shoʻrchiliklar oqsoqoli oʻrnidan turdi, soʻzni
qalin-qalin qilib aytdi:

— Birodarlar, biz bosh toboqni qizgʻ“anayotganimiz
yoʻq. Avvalo, gapni eshiting. Xoʻjasoatliklar oʻtgan hafta
Shoʻrchidagi davrada bizning yagʻrinimizni yerga tekkizib
keldi! Oʻz uyimizda yagʻrinimiz yerga tekkani polvonlarimizga k-oʻ-o“-oʻ-p alam qildi! Shu bois, biz belimizni besh
joyidan boylab keldik!

Davrada gʻovur-gʻuvur boʻldi:

— Vo ukkag'ar shoʻrchiliklar-e, qoq miyadan oldi-ku!

— Bular boʻsh kelmaydi!

XXIX

Shunday qilib, Tilovberdi polvon bilan shoʻrchilik Shodi polvon olishadigan boʻldi.

«Menga daryoning naryogʻiyam bir, beryogʻiyam bir.
Baribir oʻgʻlimdan zoʻri yoʻq, — dedi oʻzicha Boʻri polvon. — Lekin Shoʻrchida Abray degan bunday katta polvon
yoʻq edi-ku? Bu kim boʻldi ekan? Yo, shoʻrchiliklar alamlarini olish uchun boshqa yoqdan polvon yollab keldilarmikin? Bunday voqealar koʻp boʻladi...»

Boʻri polvon shoʻrchiliklar toʻpi roʻparasiga oʻtirdi.
Past ovozda soʻradi:

— Inim, bu, Abray polvonlaringni eshitmagan ekanman, u kimlardan?

— Abraymi? Nasim polvonning uli boʻladi. Yaqinda armiyadan keldi.

Boʻri polvon birdan sergak tortdi. Javob bermish odamga tikildi-tikildi, ohista joyidan turdi.

Ajabtovur hislar ogʻushida qoldi. Xivich ushlagan barmoqlari qaltiradi. Xivich siquvida qahr boʻldi, nimadir qilishga chogʻlanish boʻldi. Titroq chap qoʻli, lablariga oʻtdi.

Davradan qanday chiqdi, bilmadi. Amir polvon yelkasiga qo'lini qoʻydi. Ogʻir entikdi. Nimadir demoqchi boʻldi.
Deyolmadi, tomog'i qurib qoldi.

Amir polvon Boʻri polvon holini bildi. Darrov
qoʻltiqlari ostidan oldi.

— Polvon bova, nima boʻldi? Tilovberdi, suv opke! —
dedi.




Boʻri polvon sovigan choy ichdi. Entikdi. Lablarini
yaladi. Jilmaydi.

— Qaridik, ukam, qaridik. Yurak yaramay qolyapti! —
dedi. — Amir, sen berman ke.

Boʻri polvon Amirni qorongʻiga ergashtirib ketdi.

— Amir, menga qara, shu Abray deganiga bizning Tilovberdini chiqar, xoʻpmi?

— E, polvon bova, davra bilib qoldi-da?

— Yoʻq, sen gapga kir.

— Qiyin deyman-ov, shoʻrchiliklar koʻnmas-ov?

— Ko'ʻnadi, ularga baribir...

Boʻri polvon davra sirtida turib qoldi. Oʻzini oʻnglab
oldi.

Tagʻin davraga kirdi. Siniq ovozda jar soldi.

— Xaloyiq, eshitmadim demanglar! Ho'ʻkiz toboqni
koʻtargan Abray polvonga Tilovberdi polvon chiqadigan
boʻpti! Gilam toboqni esa Jonibek koʻtaradigan boʻpti. A?
Endi, uyogʻini bilmadim, xaloyiq! Oʻzlari shunday fikrga
kelibdi, bir bilganlari bordir-da!

Darhaqiqat, shoʻrchiliklar uchun baribir boʻldi. Bossi,
Tilovberdi-da, Jonibek-da davra egalari boʻldi.

Davraga birinchi bo“lib Shodi polvon bilan Jonibek polvon chiqdi.

Jonibek polvon Shodi polvonni birinchi qoʻldayoq chap
oyog'iga sirtidan ildirib koʻtarib, to'lg'ab urdi.

Gilam Jonibek polvonda ketdi.

XXX

— Qani, endi davraga hoʻkiz toboqni koʻtargan polvonlar chiqsin!

Boʻri polvon shunday deya, davra aylandi. Koʻz ostidan
Nasim polvonga tikildi.

«Nasim oshna, oʻgʻlingga bir ogʻizgina chiqma, u Boʻri
bobongni oʻgʻli ekan, demading-a, — deya, ich-ichidan
oʻpkalandi. — Demaysan, deyolmaysan. Chunki sen oʻsha
Nasimsan... Sendan bunday gap chiqmaydi. Mana hozir bilasan, sening farzanding kim-u mening farzandim kim...»

Nasim polvon toʻgʻrisida oyoq ildi. Soqolini siladi. Tomog`ʻini qirdi.

` «Meni bir umr magʻlub etdim, qoyil qildim deb yurib
edingmi? Oshna, adashasan».




Boʻri polvon Nasim yuzlarida biron-bir oʻzgarish
koʻrmadi. Bundan haminqadar gʻashi keldi.

«Koʻp qayqayma, sening bu oʻtirishing zoʻrma-zoʻrakilik, iljayishing chidayolmaslik. Bilaman, ich-ichingdan zil
ketyapti. Hozir koʻrasan, mening kim ekanimni. Oldingdan
salom berib oʻtaman...»

XXXI

Boʻri polvon xayol bilan andarmon boʻlib qoldi. Bunday qaradi, davrada haliyam polvonlar boʻlmadi.

— Ay polvonlar, chiqinglar-da endi, davra mahtal boʻp
qoldi! — dedi.

Nasim polvon tarafdan Abray, roʻparo“ tarafdan Tilovberdi polvon davraga tushdi.

Tilovberdi polvon qoʻlini koʻksiga qoʻydi. Abray polvonni oldinga taklif etdi.

— Qani, polvon, torting! — dedi.

Abray polvon Tilovberdi polvonga yoʻl berdi.

— Yoʻgʻ-e, yoʻl boshi sizdan, polvon! — dedi.

Tilovberdi polvon oldinda yurdi. Abray ketidan ergashdi.

Boʻri polvon shuni, aynan shuni kutdi. Yuzlarida tabassum oʻynadi. Olisroqda boʻlsa-da, Nasim polvonga tag'in
qaradi.

«Koʻrdingmi, Nasim oshna? Oʻgʻling mening oʻgʻlimdan oldinda yurishga yuragi dov bermadi. Mening oʻgʻlim
hamisha birinchi...»

Boʻri polvon oʻg'illarni bir-biriga qiyosladi. Ayniqsa,
Abray polvonning sin-simbatiga sinchiklab-sinchiklab tikildi.

«Momoqizning oʻgʻli xushsuvrat yigit boʻpti. Ammo
Momoqizga oʻxshamaydi. Otasiga tortibdi. Nasimning oʻziyam husndor edi-da. Faqat burnining puchuqligi Momoqizga kelbat beradi...»

Boʻri polvon soqoli uchini buklab tishladi. Sezilar-sezilmas bosh irgʻadi.

«Bordi-yu, Momoqizga yetganimda, shu Abray polvon
mening oʻgʻlim boʻlardi...»

Abray polvonga suqim kirmasin deya, nazarini quvdi,
yon-veriga tufladi:

— Tuf-tuf-tuf!..




XXXIL

Polvonlar qoʻl berib koʻrishdi.

Tilovberdi polvon jelaklari oʻngirini ketiga surdi. Yenglarini xiyol tortdi. Barmoqlarini tili bilan hoʻlladi. Oʻynaboʻynab, Abray polvonga qarab bora berdi.

Abray polvon koʻzlari qarshisida mardona oʻynayotgan
barmoqlar orasida hech nimani koʻrolmadi. Koʻzlari pirpiradi. Keyiniga tisarildi.

Tilovberdi polvon Abray polvon koʻzlariga tikildi:
Abray polvon koʻzlari hayiqdi! Ana endi hamlaga oʻtsa
boʻladi!

Tilovberdi polvon oʻng qoʻli bilan Abrayning yoqasidan
ushladi. Ichidan chil berdi. Shiddat bilan ketiga surdi.

Abray polvon ketiga seltanglab-seltanglab bordi. Kimningdir fonusiga qoqilib ketdi. Odamlar ustiga chalqancha
tushdi.

Tilovberdi polvon yiqitdim deya, qoʻllarini koʻtardi.

Nasim polvon qabatidagilardan tashvishli ovozda
soʻradi:

— Nima boʻldi-a, nima boʻldi?

Nasim polvonning ovozi juda xasta boʻldi, faqat koʻzi
ojizlarga xos ovoz boʻldi.

Xo'ʻjasoatliklar Tilovberdi polvonni olqishlab qichqirdi:

— Hal-o-o-ol!

— Tilovberdi polvonning haqi berilsin!

— Xayriyat, odamlar ustiga tushdi, agar shu zarb bilan
yerga tushganda ichagi uzilardi!

Tilovberdi polvon bakovul qoshiga choʻkkaladi.

Boʻri polvon yuzlarida quvonch ifodasi koʻrinmadi.
Vag'ir-vugʻur qilayotgan hamqishloqlariga amirona qoʻl
siltadi.

— Xaloyiq, jim! — dedi. — Koʻp javramang, jim
boʻling! Xaloyiq, davradagi Bo'ri polvon soʻzim: Tilovberdi polvon Abray polvonni yiqitolmadi!

Qoni tez xoʻjasoatliklar bidillab ketdi:

— E, qoʻying-e, polvon bova, chalqayramon tashladi-yu!

— Bundan ziyod qanday yiqitib boʻladi!

— Yo yerga kirgizib yuborsinmi!

— Xaloyiq, soʻzlab boʻldingizmi? — dedi Boʻri polvon. — Ay, Mengtoʻra xalfa, gapni boʻlmay turing, baraka




toping! Qaytarib aytaman. Tilovberdi polvonning yiqitgani
bekor!

— Nimaga bekor boʻlar ekan?

— Chunki u, odamlar ustiga yiqitdi! — dedi Boʻri
polvon.

— Sizga baribir emasmi, qayerga yiqitgani!

— Yoʻq! Polvon polvonni osmonning koʻkiga otsayam
bekor! Polvonmisan — yerning ustiga yiqit! Qani, boshqatdan olishinglar!

— Tavba, tagʻin ota emish bu odam!

Tilovberdi polvon otasiga oʻqraydi. Qobogʻini uydi.
Tag'in davra aylandi.

Boʻri polvon bildi, oʻgʻli undan norozi boʻldi.

«Oʻh, qaniydi oʻgʻli hozir yiqitgan boʻlsa! Oʻgʻli buni
bilmaydi-da! Bilmagani yaxshi...»

XXXIII

Boʻri polvon oʻgʻliga nimadir demoqchi boʻldi...

Ha, aytganday, Boʻri polvonning koʻpni koʻrgan ko'ʻzlari bir nimani sezib qoldi: Abray polvon koʻkragini berib
olishdi.

Boʻri polvon bunday vaziyatlarda yoqadan qoʻshqoʻllab
ushlaydi. Tik turgancha birdan yagʻringa oladi. Shunda,
g'animi albatta yulduz sanaydi...

Abray polvon ana shunga juda oʻng keladi! Oʻgʻli shuni sezdimikin? Aytsamikin? Aytgan bilan qiyin-ov, Tilovberdining oʻngi yagʻrin emas.

Boʻri polvon oʻgʻliga razm soldi.

Oʻgʻli qoboq-tumshug£i osilib davra aylandi.

Abray polvon oyoqlarini choʻqqa tobladi.

Boʻri polvon ana shundan foydalandi. Oʻgʻlini imladi.
Qorongʻiga olib bordi. Oʻgʻli yelkasiga qoʻlini qoʻydi.

Tilovberdi otasi qoʻlini pastga tushirib tashladi. Yuzini
teskari oʻgirdi.

— Nimaga iddao qilasan? — dedi Boʻri polvon. — Nima, haromni halol deb imonimdan kechayinmi? Polvon
boʻlsang halol yiqit! Koʻp tersayma! Sezdingmi, Abray
koʻkraklarini berib olishyapti! Yoqasidan juft qilib ushlab,
tikkasiga yagʻringa ol-chi. Magaram, oshib ketsa! Olayotganingda yo, otamning piri, de! Tayin ayt, bor...

Boʻri polvon oʻgʻlining yelkasiga qoqib-qoqib davraga
yubordi.




ХХХТУ

Tilovberdi polvon (ав п о"упаБ-о"упаБ ВатПава о"19).

Abray polvon odamlar ustiga yiqilib, yuragini oldirib
qoʻydi.

Tilovberdi polvon jon-jahdi bilan hamlaga oʻtib edi,
tagʻin keyiniga tisarildi. Tilovberdi polvon yoqasiga qoʻl
uzatib edi, bilagiga urib tashladi, yoqasidan ushlatmadi.

Tagʻin odamlar ustiga keldi. Shunday katta davra, torlik qilib qoldi!

Odamlar fonuslarini koʻtarib, o'rinlaridan turib ketdi.

— Ay-ay, oʻrtaga borib olishinglar, oʻrtaga! — dedi.

Polvonlar bir-birini tinmay ta'qib etib, oʻrtaga yurdi.

Abray polvon Tilovberdi polvon oyoqlariga hadiksirabhadiksirab qaradi.

Tilovberdi polvon Abray polvon koʻzlariga tik boqdi.
Payt poyladi. Otasining san'atini qoʻllash yoʻlini oʻyladi.

O'ʻyladi-oʻyladi, yuragi dov bermadi.

Otasi oʻngi yag'ʻrini boʻldi, bolasi o'ngi uchchosi boʻldi.

Qiyin, otalar san'atini ishlatish qiyin!

Boʻri polvon zoʻr armon bilan, zoʻr afsus-nadomat bilan
bosh chayqadi.

Ay, yigitlik davri, yigitlik davri-ya!..

Tilovberdi polvon yanada shiddat bilan hamlaga oʻtdi.

Oyoqlarini kerib tashladi. Qulochini keng yoydi.

— Hah-hah-hah! — deya, ayqirib-ayqirib bordi.

Abray polvon ketiga tisarila boshladi. Tisarilayotganda
oʻzini birdan orqaga ololmadi. Xususan, chap oyogʻi oldinda qolib keta berdi.

Tilovberdi polvon ana shu vaziyatni bilib qoldi. Ammo
oʻzini bilmaslikka oldi. Abray polvon koʻzlariga tik boqib
bora berdi.

Shu holat tagʻin takrorlandi.

Ana shunda Tilovberdi polvon epchillik bilan Abray
polvon bilagidan ushladi. Chap oyogʻiga oyogʻini ildirib,
oʻziga tortdi. Qoʻlini yonboshiga bosdi.

Abray polvon chap yag'rini bilan yiqilayotib, qoʻlini
tortib qoldi.

Oqibat, oyogʻi koʻtarilib, koʻkraklari bilan tushdi.
Joyidan irgʻib turib ketdi.

Jimjit boʻlib qolmish davra bir qalqib tushdi.

Yuzlab yuraklar baravariga:




— U-u-uh! — deb yubordi.

Bu — stadiondagi futbol ishqibozlarining toʻp darvoza
yonginasidan oʻtib ketgandagi uhiga oʻxshadi!

— Uff, boʻlmadi, boʻlmadi!

— Qoʻlini ushlab qololmadi!

— Shoshayapti shekilli!

— Yoʻq, barmoqlari yaxshi ushlolmayapti!

— Unda, ana, suv bilan hoʻllasin!

XXXV

Polvonlar bosh bakovul oldida ogʻizlarini suv bilan
chayqadi. Qoʻllarini suvlab hoʻlladi.

Polvonlar olishi bor-yoʻgʻi bir necha daqiqa davom etdi. Shugina vaqtda gʻarq terga botib qoldi.

Ayniqsa, Tilovberdi polvon yuzlaridan ter seloba boʻlib
oqdi.

Tilovberdi polvon endigi olishda Abray polvonni taniyolmadi.

Abray polvon haligina chekinayotgan Abray polvonga
oʻxshamadi! Dadil boqayotgan koʻzlari goʻyo kel, kela ber,
olishni ana endi koʻrasan, deyayotganday boʻldi!

XXXVI

Tilovberdi polvon g'ʻolibona yurishda davom etdi.

Oʻng oyogʻini lapanglatib-lapanglatib olgʻa tashladi.
Ba'zan, haddan ziyod olgʻa tashlab yubordi. Shunda, gavdasi orqada qolib-qolib ketdi.

Abray polvon sezdi! Ammo Tilovberdi oyogʻiga atayin qaramadi! Koʻzlariga tik boqib, bora berdi. Bor
diqqat-e'tibori esa oyogʻida boʻldi.

Boʻlajak vaziyat to'lishib kelajak sayin koʻzlari yanada
besaranjom boqdi, yanada bejo boqdi.

Xo'ʻjasoatliklar Tilovberdi polvon beparvoligi oqibatida
roʻy berayotgan nozik vaziyatni koʻrib turdi. Ammo Tilovberdi polvonni ogoh qilishga jur'at etolmadi.

Ehtimol, ko'zlari tik boqayotgan Abray polvon bu vaziyatni payqamayotgandir? Bordi-yu, ovoz bersalar, Abray
polvon bilib qolmaydimi?

Xoʻjasoatliklar ana shu tashvishda miq etmay oʻtirdi.

Jumladan, Boʻri polvon-da miq etmadi.




Shoʻrchiliklar-chi? Bu vaziyatni shoʻrchiliklar-da payqadi. Ammo ular-da tashvishda qoldi.

Aytib qoʻysalar, Tilovberdi polvon oyogʻini tortib olmaydimi? Qopqonga ilinayotgan oʻljani hurkitib yubormaydimi?

Qaltis vaziyat boʻldi!

Davra nafasini yutdi.

Tevarak suv sepganday jimjit boʻldi.

Faqat Tilovberdi polvon bilan Abray polvon nafasi eshitildi.

Polvonlar bir-birini ruhan arbadi!

ХХХУП

Boʻri polvon davra chetida chordana qurdi. Oʻzini, jamiki olamni unutdi.

Favqulodda seskandi. Yon-veriga alangladi. Somon orasida qorayib turgan gilosday toshni oldi. Goh oʻng, goh
chap kaftiga olib oʻynadi. Misoli olma oʻynadi. Keyin, oʻzidan xolisga otib yubordi.

Qo'ʻynidan tasbehini oldi. Donalab-donalab tasbeh
agʻdardi.

8 ад

Ichida kalima qaytardi. Oʻng kaftini yuziga tortdi. Boshi chapga xiyol qiyshaydi. Oʻgʻlining lapanglayotgan
oyogʻidan koʻz uzmadi.

«Oʻgʻlim, oyogʻingni oll»

Shiq!

Б Boʻri polvonni zoʻr hadik bosdi. Qaddi tobora choʻkib
ordi.

Tomogʻini qirdi. Ovozini yolgʻiz oʻzi eshitdi. Ogʻzini
angraygannamo ochdi.

«Oʻgʻlim, senga aytaman!»

Shiq!

Yoʻq, zafarli yurishlarga oʻrganib qolgan otasining
oʻgʻli oyogʻini olmadi. Aksincha, xuruj qilib bora berdi!

Shiq!

«Oʻgʻlim, oyogʻingni ol, ol!»

Shiq!

Abray polvon Tilovberdi polvon koʻzlaridan ko'z olmadi. Koʻz ayirmadi.

Tilovberdi polvon oyogʻi yerga tekkunicha, zarb bilan
qoqib yubordi.




— Xap-a-a-a! — deya ayqirdi.
Hayqiriq nihoyasiga yetmayoq, Tilovberdi polvon ikki
yagʻrini bilan gupillab tushdi!

ХХХУШ

Otasining oʻgʻli dangal yiqildi!

Shunday zarb bilan yiqildi, shunday zarb bilan yiqildi!
Zarbidan sapchib turib ketdi!

Abray polvon qoʻllarini osmonga choʻzib irgʻishladi.
Davrani aylanib chopdi.

Shoʻrchiliklar oʻrnidan turib ketdi. Birovlari telpagini
osmonga otdi. Birovlari quchoqlashib ketdi.

Abray polvon bakovul oldiga choʻkkaladi.

Bakovul Abray polvon yelkasiga toʻn yopdi.

— Ho'ʻkizni to“yxonadan olasiz, — dedi.

Abray polvon toʻnni baland koʻtardi. Davrani tagʻin bir
aylanib chopdi.

XXXIX

Shiq!

Boʻri polvon qoʻlidagi tasbeh yerga tushdi.

Koʻzlari yumildi, boshi orqaga xiyol chalqaydi.

Keyin, oʻzini oʻnglab oldi. Nasim polvonga qaradi.
Mung'ʻayib-mungʻayib qaradi.

Nasim polvon iljaydi, Nasim polvon tantana qildi!

Boʻri polvon boshini xam qildi.

Yerda kulcha boʻlib yotmish tasbehini oldi. Ohista
qoʻzgʻoldi.

Davradan enkayib-enkayib chiqib ketdi.

Davra sirtida kiyinajak oʻgʻli ovozini eshitdi.

Oʻgʻli yigʻlab-yigʻlab aytdi:

— Men yiqitganda gʻirrom dedi, mana oqibati! Otamiz
niyatiga yetdi! Otamiz bor ekan, bizga gʻ“animning keragi
yoʻql..

Boʻri polvon oyoq ildi. Nimadir demoqchi boʻldi. Ammo
soʻzlashga madori yetmadi.

Ohista-ohista odimladi. Qorongʻilikka kirib ketdi.
Duch kelmish gʻoʻ“zapoya uyumiga chiqdi. Yelkasidan nafas
oldi.

«Qorongʻi qanday yaxshi, odamlar koʻrmaydi...»



Choʻnqayib oʻtirdi. Keyin, yonboshladi. Telpagini ketiga surdi. Titrayotgan barmoqlari tasbeh donalarini sur'at
bilan sanadi: shiq, shiq, shiq...

Davra tarafdan ovozlar keldi:

— Davraga duo bersayam boʻlar edi, polvon bova qayoqqa ketdi-a?

— Chaqiringlar, shu yaqinda boʻlsa, ovoz beradi!

— Bo'ri polvon-o-o-o!

— Uyiga ketdi shekilli!

— Unda, rais bova, siz duo bering!

— Yoʻgʻ-e, chollar bor-ku. Qani, Mirza bova!

— Qani, ilohi omin, yurtimiz hamisha tinch, obod
boʻlsin, polvonlarimizning beliga quvvat bersin, sochilgan
rizq-roʻzimizni terib yeb, yanagi davralargacha oʻynab-kulib yuraylik, ollohu akbar!

XL

Odamlar fonuslari piligini koʻtarib, uylariga yoʻl oldi.

Hovlilarda itlar hurdi.

Chiroqlar uch marta oʻchib yondi: chiroqchi toʻy xizmatchilarini ogohlantirdi.

Xizmatchilar choʻgʻni tepkilab oʻchirdi. Xizmatchilar
ketdi.

Oy shom yedi.

Boʻri polvon kampiri alagʻda boʻlishini oʻylab, oʻrnidan
qoʻzgʻoldi. Timirskilanib, pastladi.

Chiroqlar ostida bir odam hamon oʻtirdi. Tanimadi.
Koʻzlari yorugʻda qamashdi. Kaftini peshonasiga soyabon
qilib qaradi.

Nasim polvon qappaygan tugun ustida choʻnqayib o'ʻtirdi. Yolgʻiz oʻzi oʻtirdi. Hamrohlari davrada ayirgan mollarini olib kelish uchun toʻyxonaga ketibdi shekilli.

Nasim polvon yuzlarida gʻoliblik kayfiyati!

Nasim polvon roʻparasida paydo boʻlmish sharpani sezdi. Qoʻllarini olgʻa choʻzdi. Barmoqlarini qimirlatdi.

— Abray, keldilaringmi? — dedi.

Boʻri polvon Nasim polvon barmoqlariga tikildi-tikildi... Koʻngli yumshab ketdi. Ruhiyatida iliqlik, rahmdillik
paydo boʻldi.

Nasim polvonni bagʻriga bosgisi keldi. Soqollariga peshonasini suykagisi keldi.

Bir qadam bosib, oyoq ildi.




«Yoʻq-yoʻq! Aslo-aslo! — dedi. — Men Boʻri polvon
boʻp tugʻildim, dunyodan Boʻri polvon boʻp oʻtaman!»

Boʻri polvon yoʻliga burildi. Nimqorongʻilikda oyoq ildi. Turdi-turdi, tagʻin qaytib keldi...

XLI

«Aytganday, Nasim oshna... Bizning Momoqiz omonmi? Tani-joni sogʻmi? Oʻynab-kulib yuribdimi? Vaqti
xushmi? Uyam qaridimi?

Oshna, Momoqiz-da qaridimi? Uyam qaridimi? Momoqiz-a?

Oshna, men Momoqiz qariganiga ishonmayman. Xayolimda Momoqiz haliyam oʻsha-oʻsha, Holvachining qirlarida yurganday boʻladi...

Nasim oshna, mabodo sen Momoqizning koʻnglini
ogʻritmadingmi? Momoqizni xoʻrlamadingmi?

Abraydan boshqayam farzandlaring bormi? Boʻlsa,
nechov?

Mendan soʻrasang, oshna, Tilovberdining onasi bilan
totuv yashayapmiz. Qizdan qizim, oʻgʻildan oʻgʻlim bor.

Yaratganning oʻziga shukur!

Qizlarimdan nevaralarim koʻp. Qizlarimning ota, deganini eshitib bir suyunsam, nevaralarimning bobo, deganini
eshitib ikki suyunaman.

Hademay Tilovberdining boshini-da ikkita qilaman.

Yaratganga ming qatla shukur, birovdan kam joyim
yoʻq!

Umrim xalqqa xizmat qilib oʻtdi, oshna!

Yigirma yildan oshiq rais boʻldim, oshna, yigirma yildan! Bir kolxozda shuncha yil uzluksiz rais boʻlish aytishga oson!

Oshna, davralarni qanday boshqargan boʻlsam, jamoani-da shunday boshqardim!

Kattalar raisligimdan minnatdor boʻldi. Yoʻldosh
Oxunboboyev shaxsan oʻzi kelib, yelgamga qoqdi! Shaxsan
oʻzi kelib, koʻ“kragimga nishon taqdi!

Shunda, aytayinmi, Oxunboboyev nima dedi? Barakalla, polvon rais, barakalla, dedi! Ha, qayta-qayta aytdi!

Oshna, Oxunboboyev hamma raisning-da yelkasiga
qoqa bermagan! Oxunboboyev hamma raisga-da barakalla,
deya bermagan!

Ishonmasang, ana, Qobil shoʻrodan soʻra!




Oʻziyam, yigitmisan-yigit edim-da, oshna. Mening kimligimni kunduzi-da bilsa boʻlardi, kechasi-da bilsa boʻlardi.

Bir yili Toshkentdan Tamaraxonim keldi. Kolxozimiz
ilgʻor edi-da. Oy bitsa-da, kun bitsa-da, bizning kolxozimizga bitsin edi-da.

Qoloq kolxozga Tamaraxonim kelarmidi!

Hovuz bo'yida oʻyin-kulgi boʻldi.

Sozandalar soz chaldi, hofizlar xonish qildi, raqqosalar
xirom etdi.

Oy qayragʻochlar orasidan moʻralab-moʻralab turdi.

Tamaraxonim davra oxirida oʻynadi. Gir-gir aylanib
oʻynadi!

Tamaraxonim oʻzi lapar aytib, oʻzi oʻynadi!

Shunda, Qobil shoʻro oʻzidan ketib qoldi: serjun
koʻkraklarini ochib yubordi. Jundor koʻkraklariga gursgurs mushtladi.

— A-a-ay!..— deya qiyqirdi.

Belidan belbogʻini olib oldiga yoydi.

Samad hosilot boʻlsa, joʻshgandan-joʻshdi. Quchogʻini
katta-katta ochdi. Qoʻllarini burab-burab... oʻtirgan joyida
oʻynab qoʻya berdi!

— Ha, jo-o-on! — deya zavqlana-zavqlana qiyqirdi.

Hosilot-da oldiga belbogʻini yoydi. Tamaraxonim lapar
aytib oʻynay berdi.

— Bo'ʻyingdan-ye!..— deya lapar aytdi.

Barchadan-da Bakir mirobga xoʻp nash'a qildi. Mirob
ketiga chalqayib-chalqayib kuldi, koʻkragiga shapatilabshapatilab kuldi.

Tamaraxonim:

— Boʻyingdan-e, boʻyingdan-e!..— deya naqarot qildi.

Shunda mirob:

— Во"ушдап-ау, Бау, boʻyimdan-ay!..— deya, oʻtirgan
yerida lik-lik o`ynab qoʻya berdi!

Bakir mirob-da oldiga belbogʻini yoyib qoʻydi.

Kattalar manmansiradi!

Tamaraxonimni oʻz roʻmollariga bir, aqalli bir...
choʻkkalatgilari keldi!

Tamaraxonim boʻlsa, ro“mollarga qiyo-da boqmadi!

— Boʻyingdan-e!.. — deyishini qoʻymadi.

Tamaraxonim oʻynab-oʻynab, mening peshonamga keldi. Shundaygina peshonamda xirom etdi!

Men orlanib-orlanib, yerga qarab turdim.



Tagʻin, Tilovberdining onasi anggʻib turgan boʻlsa-ya,
deya, yer ostidan davraga ser soldim.

Yoʻq, onasi yuziga koʻzim tushmadi.

Shunday boʻlsa-da, Tilovberdining onasidan uyatdir-e,
deya, yerga qarab tura berdim.

Shunda davra:

— Belbog'ʻni yoying, Boʻri polvon, belbogʻni yoying! —
deb qoldi.

Belimdan belbogʻimni qandayin oldim, yerga qandayin
yoydim... oʻzim-da bilmadim!

Shunda... shunda, Tamaraxonim belbog'imga choʻk
tushdi!

Tamaraxonimdan boychechak isi keldi!

Tamaraxonim shundaygina peshonaginamda muqom etdi! Shundaygina belboqqinam ustiginasida muqom etdi!

Tamaraxonim yelkalarini oʻynatdi, koʻzlarini qisdi,
qoshlarini uchirdi!

— Bo'ʻyingdan-e!.. — deya avj qildi.

Boʻldi kulgi, boʻldi qiyqiriq!

Nasim oshna, Tamaraxonim hammaga-da muqom qila
bermagan, ha! Lekin... Nasim oshna, bir gap aytsam birovga aytmaysanmi?

Oshna, Momoqiz hamon koʻz oldimdan ketmaydi...

Odamda pokdomon tuyg'ular koʻp boʻladi, soʻnmas
tuygʻular koʻp bo'ladi...

Bari-bari oʻz yoʻliga boʻladi!

“Ammo birinchi... birinchi koʻngil!..

Nasim oshna, men birinchi koʻngildan iffatlisini koʻrmadim, birinchi koʻngildan soʻnmasini koʻrmadim!

Oshiq umrim mobaynida juda koʻp qizlarni koʻrdim.

Tagʻin, gapimni yomon tarafga burma, senda shunday
fe'l bor...

Men qizlarni koʻchalarda, teatrlarda koʻrdim, toʻy-ma'rakalarda, kinolarda koʻrdim. Bari qizlar xushroʻyxushroʻy...

Ayniqsa, hind kinolaridagi qizlar! Suv bilan yutguday
qizlar! Suluv-suluv qizlar!

Hind qizlarining qoshlari oraligʻida xol, yonoqlarida
xol, iyaklarida xol!

Hind qizlari toʻlgʻ'onib-toʻlgʻonib, eshilib-eshilib oʻynadi!

Men ana shunda, oʻzimizning yoshligimizni oʻyladim.
Momoqizni oʻyladim...




Intiq boʻldim, hind kinolaridan Momoqizni izladim,
Momoqiz yoʻq...

Hind qizlari har qancha eshilib oʻynasa-da, toʻlgʻonib
oʻynasa-da, baribir... baribir, Momoqizga kelbat bermadi.
Hind qizlari-da Momoqiz boʻlolmadi.

Nasim oshna, hind qizlari-da Momoqizning oldidan oʻta
bersin!

Oshna, Tilovberdining onasiga-da koʻnglim ketib uylandim. U... u, Momoqizdan-da xushroʻy...

Oshna, uyam Momoqizning oldidan oʻta bersin!

Nasim oshna, men Momoqizdan ulugʻini koʻrmadim!

Har er koʻngilning qiz koʻngilga aytajak gaplari boʻladi. Koʻnglida shu gapi boʻlmagan yigit — yigit emasdir!
Shu gapni qaysidir yigitdan intizor boʻlib kutmagan qizda — qiz emasdir!

Dunyoga keldim, deb yurmasinlar!

Birov, bu gapni bir soʻz bilan aytadi. Birov, koʻp soʻz
bilan aytadi. Tagʻin birov, aytolmay qoladi...

Nasim oshna, men oʻz gapimni Momoqizga aytolmay
qoldim!

Ammo oʻz umrimdan oʻzim shukur qilaman, oshna.

Boʻri polvon, sen yigit boʻlib eding, ana, birinchi
koʻngling bor, deyman.

Boʻri polvon, sen oshiq boʻlib eding, ana, birinchi
koʻngling bor, deyman.

Nasim oshna, Momoqiz haliyam koʻnglimning tub-tubida yashaydi. Uni birov-da bilmaydi. Hatto, Tilovberdining
onasi-da bilmaydi...

Men Momoqizni uyqularimda koʻraman: u jilmayib-jilmayib qarab turadi...

Koʻzlarimni ochaman: uy zimiston boʻladi.

Tevaragimni paypaslayman: qabatimda Tilovberdining
onasi yotgan boʻladi.

Ay, onasi, tur, Momoqiz keldi, degim keladi.

Ay, onasi, tur, men Momoqizni koʻrdim, degim keladi.

Demayman, demayman!..

Sahargacha Momoqizni oʻylab yotaman, tagʻin kelar degan umidda koʻzlarimni yumib qarayman. Yoʻq, Momoqiz
endi kelmaydi...

Saharmardondan toʻriqni minaman. Oʻzimizning qirlarga yoʻl olaman!

Hayrondaradan ot solaman!



Bizning gʻallazorlar yoʻq. Endigi Hayrondara boshdan
oyoq paxtazor...

Suv tarayotgan suvchilar, yoʻl boʻlsin, deydi.

Men, shunday, toʻriqni sovutib yuribman, deyman.

Men toʻriqni emas, oʻzimni sovutib yurganimni suvchilar bilmaydi...

Holvachiga ot qoʻyib chiqaman!

Tevarakka alanglayman: oʻsha-oʻsha oʻzimizning qirlar...

Ukkagʻar qirlar hamon yuksak-yuksak!

Tovatoshlar yonalarda yiqilay-yiqilay deya omonat turadi. Toshlar kichrayib qolganday tuyuladi. Yo, otdaligim
uchun shunday tuyuladimi, bilmayman.

Chanalar yoʻq, endi kombaynlar bor.

Toʻrgʻaylar-da siyraklab qolibdi. Unda-munda bir chuldiraydi, boʻldi.

Jonivorlar texnikani xush koʻrmaydi-da...

Oʻsha-oʻsha... faqat, Momoqiz yoʻq!

Toʻriq yerdagi xaslarga uzaladi.

Men jilovni qo`yib yuboraman.

Telpagim ogʻirlik qilayotganday boʻladi. Ohista ketimga surib qoʻyaman.

Qoʻlim yuzi bilan peshonamni artaman. Peshonam hoʻl,
taftli...

Ogʻir xoʻrsinaman. Yelkalarim bir hurpayib tushadi.

Qamchili qoʻlimni chap sonimga qoʻyaman.

Olis-olislarga qarayman...

Nahorning muloyim shamoli soqolimni silaydi!

Olislar koʻzimni toldiradi. Boshimni quyi egaman. Egar
qoshiga termulib qolaman.

Egar qoshi-da olislab boradi. Oppoq tumanda chayqalib-chayqalib boradi. Bora-bora, ko'rinmay qoladi. Tuman
suyuq...

Hayron boʻlaman. Barmoqlarim bilan paypaslayman.
Yo'q, egar qoshi joyida boʻladi.

Qiprik qoqaman. Bor es-hushim bir qalqib tushadi,
koʻnglim bir qalqib tushadi. Og'ʻir-ogʻir tosh gurs-gurs
yumalaydi.

Egar qoshini koʻraman, qoʻlim yuzidagi tomchilarni
koʻraman...

Koʻnglimdagi ogʻir tosh ana shu tomchilar bilan oqib
tushadi!

Ay, a-a-ayl..




Qamchili qoʻlim tomchilarni artadi. Ammo foydasiz
boʻladi. Xiyol oʻtmaydi, tomchilar bu qoʻlimga-da tomadi.

Tomogʻimga nimadir tiqiladi. Yutinayin deyman.
Boʻlmaydi, boʻlmaydi...

Boʻri polvonday odamda yutinishga darmon yoʻq!

Ay, a-a-ay!..

To'riq hadik oladi. Jimiyib-jimiyib, boʻynini gajak-gajak qiladi.

Men toʻriq boʻyniga suyanaman. Barmoqlarim bilan
yollarini tarayman. Toʻriq boʻynini quchoqlayman. Yollariga yuzlarimni suykayman...

Ay, a-a-ay!..

Shunda... shunda, olis-olislardan rubobiy qoʻshiq keladi, rubobiy qoʻshiq!

Men sergak boʻlaman. Ohista-ohista qaddimni rostlayman.

Qoʻshiq tobora yaqin-yaqin keladi. Bora-bora, qirni
qoʻshiq oladi.

Men rubobiy qoʻshiq qoʻynida qolaman!

Koʻnglim qoʻshiqqa toʻladi! Limmo-lim!

Yayrab ketaman! Olislarga termulaman — kulaman,
olislarga termulaman — tagʻin kulaman!..

Koʻnglim tomchilashini qoʻymaydi, men — kulishimni!

Oshna, men oʻzimizning qoʻshiqni eshitaman, oʻzimizning!

Momoqiz qoʻshiq aytadi, Momoqiz!

Qizlar joʻr boʻladi!

Nasim oshna, men ana shunda Momoqizni ko'raman!

U, oʻroq oʻrib-oʻrib... ro“molining uchi koʻkragiga tushib-tushib... uni tagʻin yelkasiga tashlab-tashlab... menga
qiyo boqib-boqib... Zulflarini toblab-toblab... Ham iboli,
ham ginali kulib-kulib... qoʻshiq aytadi!»

XLIL

Boʻri polvon koʻngli toʻlib-toʻlib keldi.

Koʻngli toʻridan nimalardir oʻksib-o“ksib kela berdi.
Oʻksik zarbidan yelkalari silkina berdi.

Yonoqlaridan marjon-marjon yoshlar oqdi.

Ohlar — yurakdan, yoshlar — koʻzdan boʻla berdi...

«Nasim oshna, mening sendan oʻzga-da oshnalarim
koʻp. Bari tirikchilik yuzasidan. Sendan ugina, mendan bugina qabilida.




Oshna, bolalik oshnaga... bolalik oshnaga kelmaydi!

Oshna, toʻylarimda, betob boʻlib qolganlarimda seni
koʻp yodladim. Ayniqsa, burnogʻi yili koʻp qoʻmsadim.
Boisi, ana ketdim, mana ketdim, boʻlib qoldim-da.

Barcha-barcha keldi. Gʻanimlarim-da keldi. Koʻngil
soʻrab ketdi.

Sen boʻlsang, kelmading. Mabodo kelsang, halak
boʻlarding: baribir gap qoʻshmas edim!

Nasim oshna, koʻzimga koʻrinib, yaramni yangilading.
Yana-tagʻin, oʻgʻlimni-da yiqitding.

Bilib qoʻy, oshna... izingdan surganim-surgan! Qayerda
davra boʻlsa, izingdan quvib boraman!

Tilovberdini oʻgʻling bilan uch safargacha olishtiraman.
Bordi-yu, uch martasida-da oʻgʻling oʻktam kelsa... unda,
na iloj, uchdan keyin puch...

Baribir qoʻymayman! Ana, nevaralarim bor! Nasib
boʻlsa, nevaramni nevarang bilan olishtiraman!

Ishonchim komilki, nevaram bobosining orini oladi!

Sen koʻrmayapsan, oshna, oy botib, yulduzlar soʻnibsoʻnib borayapti.

Oʻgʻlim oʻktamligida yulduzlar yongani yongan boʻldi.
Oʻgʻlim magʻlubligida soʻngani soʻngan boʻldi...

Har bandaning koʻkda oʻz yulduzi boʻladi, oshna. Shu
yulduzning yongani — shu bandaning yonganidir. Shu yulduzning soʻngani — shu bandaning soʻnganidir.

Yoʻq, oshna, yoʻq!

Yulduzim hali yonadi! Davralarim hali davom etadi!

Nevaralarim davralarda:

— Yo, bobomning piri! — deya ayqirib-ayqirib olisha
beradi! "

Yulduzim mangu yonadi!»

XLI

Toʻyxona eshigi tarafdan odam ovozi eshitildi. Qoʻy
ma'rashi eshitildi.

Boʻri polvon yoʻliga burildi.

«Xoʻsh de, Nasim oshna, xoʻsh de. Xudoning panohiga...»




OT KISHNAGAN OQSHOM

 

1

Birodarlar, koʻrgilik, koʻrgilik!

Bir erta uygʻonib, kallamga qoʻl yugurtirdim. Sochlarim orasida yara-chaqalar uch berdi. Parvoyim falak boʻldi,
yura berdim. Onamga-da — aytmadim.

Chaqalar kun sayin bolaladi. Katta-katta boʻldi. Qoʻtir
boʻlib qichidi. .

Shunda, qishlogʻimiz doʻxtiriga bordim. Doʻxtir fu,
deya aftini burishtirdi. Yurchidagi kalxonaga olib joʻnadi.

Yoʻlda mashinadan tashlab qochdim. Ushlab kelib,
yana mashinaga bosdi.

Kalxonada... Uh, aytgiligi yo'q. Doʻxtir degani berahm
ekan. Onamni koʻrdim, birodarlar, onamni...

Bari kalga qaytatdan jingala soch bitdi. Mening kallam
yaltirab qoldi. Bitta-da soch bitmadi! Doʻxtirlar ajablandi,
kamdan-kam uchraydigan voqea, dedi. Xoʻrligimdan
yigʻlab-yigʻlab uyga keldim.

Onamiz tap-taqir kallamni ushlab-ushlab koʻrdi. Ichichidan kuydi. Aytib-aytib yigʻladi.

— Kambagʻalni tuyaning ustida it qopadi, degani shuda, — dedi.

Katta telpak sotib oldim. Qishin-yozin quloqlarimgacha
bostirib kiyib yurdim. Maktabda-da telpagimni olmadim.

Matematika muallimimiz oyogʻini tirab talab etdi:

— Bosh kiyimingni olmasang, dars o'tmayman! —
dedi.

Old qatorda oʻtirgan sinf oqsoqolimiz muallimga bir nimalar dedi. Ammo muallim oʻz soʻzida turdi:

— Oʻquvchi darsda yalangbosh oʻtirishi lozim! Qoida
shunday!

Telpagimni kallamga bosib ushladim.

— Oʻquvchi Qurbonov, senga aytyapman!

Miq etmadim. Muallimimiz telpagimni boshimdan yulib
oldi. Derazadan tashqariga otib yubordi.

Sinfimiz bolalar kulgisidan zirillab ketdi. Bolalar kallamni oftobga mengzab qiyqirdi:

— Ura-a-a, kun chiqdi!



Kallamni qoʻllarim bilan yashirdim, hoʻngrab yigʻladim. Siyohdonni olib, muallimning yuziga otdim. Tegmadi.
Keyin, tashqari otildim. Maktabdan qochib ketdim.

Yana qaytib maktabga oyogʻimni bosmadim. Direktor
bilan sinf rahbarimiz kelib tavallo qildi. Onamiz aldab-avradi, baribir maktabga bormadim.

Beshinchi sinf kallam bilan qoldim.

2

Odamlar meni kal deydigan boʻldi! Ziyodulla kal
emish! E, tavba-ye, e, tavba-ye!

Avval-avval uyatdan quloqlarimgacha lovullab yondim.
Koʻnglim oʻksidi. Keyin-keyin botmaydigan boʻldi. Kal
soʻzi koʻnglimga singdi. Quloqlarim kalga oʻrganib qoldi.

Endi, Ziyodulla kal, demaydiganlardan oʻpkaladim. Ayniqsa, pochtachidan hafsalam pir boʻldi. Qachon koʻrsa,
oʻrtoq Qurbonov, deydi. Gʻashim keladi. Meni mayna qilayotganday tuyuladi.

Bir safar jerkib tashladim:

— Nimaga meni oʻrtoq Qurbonov deysiz? Men bir
amaldormidimki yo diplomim bormidiki, oʻrtoq Qurbonov,
deysiz? Bor-yoʻgʻi beshinchi sinf kallam boʻlsa. Koʻp mayna qilmang, sochim boʻlmasayam tarogʻim tillodan!

— Boʻlmasa nima deyin?

— El qatori Ziyodulla kal deya bering. Oʻz otim oʻzim
bilan...

Xudoga shukur-e, endi pochtachi-da kal deydigan
boʻldi!

Diplom soʻramaydigan turli ishlarda ishladim. Qorovul
boʻldim, goʻlax boʻldim. Oxiri podachi boʻldim. El qoʻyini
boqdim.

Adirlarda qoʻy boqib, nay chaldim. Nafasim yetmay
qoldi. Shunda, eski bir do“mbira topdim. Doʻmbiramni sayratdim, bepoyon adirlar, yoyilib oʻtlayotgan qoʻylar,
choʻqqilar uchida uzmay chugʻurlayotgan qushlar, pagʻapagʻa oppoq bulutlarga qarab doston aytdim. Bu dostonlarni to'ylar, olis yaldo kechalari bobolarimiz biri qoʻyib, biri aytar edi. Bobolarning koʻplari rahmatlik boʻldi.
Rahmatliklarday doston aytib boʻlmaydi. Bizniki, baholi
qudrat...




3

Birodarlar, siz so“ramang, men aytmayin... Oti Momosuluv emish. Yuzlari kulchadaymi yo suluvmi? Koʻzlari
qorami yo zigʻir gulidaymi? Qoshlari quyuqmi? Quyuq
boʻlsa, qayrilmami? Kechasiligidan koʻrmas emishman, bilmas emishman.

Koʻroydin emish. Momosuluvlar koʻchasida telba boʻlib
yurar emishman. Bir nima yoʻqotganday tentirar emishman. Yoʻl chetidagi toshga choʻnqayibman, kaftlarimni
iyagimga tirabman. Oyga mahliyo boʻlib-mahliyo boʻlib
termulibman. Oyning beti kir emish. Oyga sonsiz oshiqlar
mahliyo termuldi. Oy qaysi oshiqqa bir oʻpich berdi? Оу
qaysi oshiqqa vafo qildi?

Oyga qoʻl siltab, o'rnimdan turibman. Momosuluvlar
devoridan oshibman. Iti yoʻq emish. Daraxtlar panalab, derazasiga termulibman. Olmalaridan uzib-uzib yebman. Keyin, ayvoniga, undan ichkariga kiribman. Timirskilanib,
toʻshagini topibman. Momosuluv uygʻonib ketibdi, chirillayman, ket, debdi. Men yolvoribman. Qoʻlimni uzatibman. U qoʻlimni qaytarib, oʻzimga suribdi. Keyin, Momosuluvning qoʻyniga kiribman!

Birodarlar-ey, jamiki olam bir taraf, qoʻyin deganlari
bir taraf ekan! Ahay-ahay!

Boriga shukur qilsam boʻlmasmidi? Tek yotsam boʻlmasidi? Qoʻyniga qanoat qilsam boʻlmasmidi?

Men tinmas, Momosuluvning koʻngliga-da kiribman!
Oshiqona-oshiqona qadamlar bosib, koʻnglini ovlabman.
Zim-ziyo bir olam emish. Tevarak huvillab yotarmish.
Qimirlagan jon yoʻq emish. Erkak zotining oʻzi tugul, izlari-da yoʻq emish. Behishtday bir olam emish.

Tevarakka alanglab, kular emishman: ushbu behishtga
mendan oʻzgalar kelmabdi!

Koʻnglimni zoʻr bir xushvaqtlik qitiqlar emish: ushbu
behishtga birinchi Бо" lib men qadam` qoʻyibman! Ahayahay!

Ko zimni ochsam, uy zimiston, bolishni quchoqlab
yotibman.

Uyqum qochdi. Uyqumni quvalab, shiftga qarab yotdim. Chin, qishlogʻimizda shunday qiz bor. Oti Momosuluv.



4

Ertalab ta'til qildim. Belimga tushlik oʻradim. Zarang
tayog'imni oldim.

Elburutdan podayotoqqa bordim. Bir toshga yonboshlab oldim.

El qoʻy-echkilarini haydab keldi. Shunda... shunda,
u-da keldi!

Men oʻrnimdan turib qaradim. Xayolimda, yuzlarim lovullab qizidi.

U qoʻlidagi xivichni qo`ylari ketidan otib yubordi. Iziga qayrilib ketdi. Menga qayrilib-da qaramadi. Ajabo, u
kecha meni koʻrdimikin? Uyalganidan tez qayrilib ketdimikin?

Birodarlar, shu qiz koʻz oldimdan ketmay qoldi! Kechasi-da, kunduzi-da! Shu qizga sovchi qoʻydim!

— Tegmayman, kallasi kal, — debdi.

Yo, pirim-e, yo, pirim-e! Kal boʻlsa nima boʻpti? Gap
jundami? Junda aql bormi, xohlagan yeriga bita beradi-da.
Birovga quyuq bitadi, birovga siyrak bitadi. Yana birovga
bitta-da bitmaydi. Bu Yaratganning ishi-da!

Jun ekish dehqonchilikmidiki, ayb boʻlsa! Ana, kallasiga jun ekmadi, eksa-da, sugʻorib, parvarishlamadi, oqibat,
qurib qoldi, desa. Mayli, ana unda meni kamsitsin, Ziyodulla kalda erkaklik uquv yoʻq, mushtday kallasiga jun
ekib ololmadi, desin. U yaxshi er boʻlmaydi, desin...

Men baribir shashtimdan qaytmadim. Sovchini bosib
qoʻya berdim.

— Aytib qoʻyinglar, men hali ot olib, ko“pkari chopaman! — dedim.

Momosuluv noz qilib-qilib, oxiri koʻndi!

Toʻy-tomosha boʻldi. U mastona-mastona qadam
qoʻyib, chimildiqqa kelin boʻlib kirdi. Men mardona-mardona odim qoʻyib, kuyov boʻlib kirdim.

Momosuluvga koʻrgan tushimni aytib berdim.

— Sen ham shunday tush koʻrib edingmi? — dedim.

— Koʻrib edim, — dedi.

— Chiningni ayt, — dedim.

— Chinim, — dedi.— Lekin taniyolmay qolib edim,
chiroq oʻchiq edi, — dedi. 
— Oʻsha men edim! — dedim, koʻkragimga urdim.

— Siz ekanligingizni bilib tegdim-da, — dedi.

— Ahay-ahay! — dedim.




Birodarlar, Momosuluv tushimda Choʻlpon edi,
hushimda Oy edi, qoʻynimda Oftob boʻldi!

5

Bir suruv qoʻy sotdim. Pulini belimga o'radim. Namoz
chavandozni oldimga solib, Oboqliga jo'nadim.

Birodarlar, bizning Surxonda mana bunday gap bor: ot
olsang, Oboqlidan ol, ayol olsang, Irgʻalidan ol!

Buning magʻzi shuki, ot deganlari dev! Ot bepoyonlikni deydi. Ot masofa nimaligini bilmaydi, hudud nimaligini
bilmaydi. Ot qahraton qishda-da dasht-biyobonlarda chopib oʻsadi. Ana shunda dirkillagan ot boʻladi! Qoʻltiqlari
choʻziladi, koʻkraklari enlik boʻladi! Uchqur keladi! Bedov
ot boʻladi!

Oboqli ana shunday dasht!

Irgʻali deganida qiz bor! Irgʻ“alining qizlari zuvalasi pishiq keladi. Kiymagani yettinchi kalish kiyadi! Barining
beli baquvvat, boʻlimli boʻladi. Irgʻalining qizlarini quchoqlasa, qoʻyin toʻladi! Irgʻalining qizlari koʻrgan farzand-da alpomishkelbat boʻladi. Boisi, Alpomish ayni shu
Irgʻalida oʻtgan-da!

Ana, bildingizmi, elning gapi qayoqqa borayapti?

Men ikki kun ot sayladim. Oboqli dashti gala-gala ot!
Dasht changitib chopib yuribdi! Bir yashar qulunlar, uch
yashar toylar, toʻrt yashar gʻoʻnonlar, besh yashar doʻnonlar! Sagʻrisiga uy tiksa boʻladigan baytallar! Haybatli
aygʻirlar!..

Birovini ushlab, old tuyoqlarini juftladim. Tuyoqlari
orasidan musht urdim. Mushtim oʻtmadi. Bordi-yu, oʻtsa,
yaxshi ot boʻladi. Qoʻyib yubordim. Yana birovini koʻrdim.
Durustgina-yu, faqat qorni yoʻq. Bor boʻlsa-da, juda tor.
Buniyam qoʻyib yubordim, boʻlmaydi!

Birodarlar, ot olsang, hoʻkiz qorindan ol, hoʻkiz olsang,
ot qorindan ol!

Orqa kezanagi bolaning bilagiday boʻlib turadigan ot
yaxshi keladi. Shundayini izladim. Yoʻliqmadim. Qopqog£i
enlik ot-da yaxshi boʻladi. Bundayiga-da koʻzim tushmadi.

Galani aylanib yurdim. Bir boʻzga koʻzim tushdi. Shuni ushladim. Tishlarini koʻrdim. Yoshi yettida boʻlsa-da,
hali oziqli tishi chiqmabdi. Aslida, besh yoshida chiqadi.
Demak, endi chiqmaydi. Oziq tishsiz ot xosiyatli ot boʻladi!




Birodarlar, shu boʻzga dil ketdi!

Uch mingni naqd sanab berdim. Boʻzni minib keldim.

Omborxona oldidagi ustaxonaga olib bordim. Boʻzga
burov soldim: ipga tayoqcha bogʻladim, tumshugʻidan
oʻrab buradim. Burov tayoq boʻz tumshugʻiga botdi. Boʻzni
qimirlatmay qoʻydi.

Usta boʻz oyoqlariga nagʻal qoqdi.

Birodarlar, asov otni taqa toʻxtatadi!

Hovli chetida oxur qildim. Boʻzni shu oxurga bogʻladim.

Onamiz norozi boʻldi. Beti burishib-burishib ogʻrindi.
Labini burib ming'illadi:

— Otim nimam... otdan mashina yaxshi... — dedi.

— Mashinam nimam? Oti borning — qanoti bor, — dedim.

— Otga yemish qani...

— Yemish? Xudo har jonivorni oʻz rizqi roʻzi bilan
yaratadi. Ot bitdi — qanot bitdi. Yemish topiladi.

Birodarlar, mashina deganlari temir! Joni yoʻq! Joni
yoʻq temir odamga el boʻlmaydi! Temirning yuragi
yoʻq-da! Ot odamga el boʻladi. Boisi, otning joni bor,
yuragi bor-da!

6

El menga-da burnini jiyirib qaradi, otimga-da burnini
jiyirib qaradi. El, ogʻzini ushlab kuldi, piq-piq kuldi, qo'li
bilan koʻrsatib kuldi, pana-panalarda kuldi.

Bildim, et, Ziyodulla kal, otangni ko'rdim — ahmadi
forigʻ, onangni koʻrdim — tovoni yoriq, koʻrpangga qarab
oyoq uzat, dedi. Oʻzing bir sag'ir boʻlsang, senga kim
qoʻyibdi otni, dedi. Yana-tagʻin kal boʻlsang, kalga otim
nimam, dedi. Kalga eshak ham boʻladi, dedi.

Birodarlar, el shunday! El ogʻziga elak tutib boʻlmaydi!
Odamzod shunday! Bor boʻlsa, koʻrolmaydi, yoʻq boʻlsa,
berolmaydi!

Shunday ekan, odam boʻlaman desangiz, el ogʻziga e'tibor bermang! Odam boʻlaman desangiz, 1 gapiga parvo
qilmang! Ammo beparvo-da boʻlmang!

Birodarlar, ot azzancha xosiyatli boʻlsa-da, azzancha
fahm-farosatli boʻlsa-da, azzancha xushsuvrat boʻlsa-da, baribir, ot, oʻz oti oʻzi bilan ot! Toʻrt oyoqli jonivor! Dumli
hayvon!




Dunyoda nima moʻl, toʻrt oyoqli jonivor moʻl! Duch
kelmish toʻrt oyoq jonivorni qanday boʻlsa, shundayligicha
el orasiga olib kirib boʻladimi? Boʻlmaydi! Qanday boʻlsa,
shundayligicha el qilib boʻladimi? Boʻlmaydi! Avvalambor,
toʻrt oyoqli jonivorni ot qilmoq lozim!

Toʻrt oyoqli jonivorni ot qilishning oʻzi boʻlmaydi.
Dumli hayvonni odamga el qilish barchaning-da qoʻlidan
kelmaydi!

Toʻrt oyoqli jonivorni ot qilish uchun, avvalambor,
koʻngilda boʻlmogʻi lozim! Avvalambor, badanda boʻlmogʻi
lozim!

Barakalla! Bor-da, badanda bor-da! Koʻngilda bor-da!
Shu boisdan ot oldim-da! Ahay-ahay!

Dostonchi doston aytadi. Xato aytsa, shartta bas qiladi. Boshqatdan, tuzatib aytadi.

Shoir kitob bitadi. Kitobida bir joyi yoqimsiz boʻlsa,
shoir qalam bilan shartta-shartta oʻchiradi, yoqimli qiladi.

Rasmchi surat chizadi. Suratda odam qoshi qoshday
boʻlmaydi. Ot yoli yolday boʻlmaydi. Qiyomiga kelmaydi.
Rasmchi darhol odam qoshini qoshday qiladi, ot yolini yolday qiladi. й

Chavandoz boʻlsa, otni tuzatolmaydi!

Toʻrt oyoqli jonivor ot boʻlayotib... ha-ha, оё БоЧауоtib... nima fe'l-atvor topsa, shu fe'l-atvorida qoladi. Nima
qiliq topsa, shu qiligʻida qoladi. Nima koʻrsa, nima bilsa,
nima oʻrgansa, barcha-barchasi tanasida qoladi, miyasida
qoladi.

Ana shundan keyin chavandoz otni tuzataman desa,
oʻziga jabr qiladi. Otni tuzatib boʻlmaydi!

Birodarlar, sara ot, chavandoz aql-zakovatidan bino
boʻladi! Sara ot, chavandoz qalb qoʻridan bino boʻladi!

Shu bois, boʻzni tarbiyalay berdim, kecha-yu kunduz tarbiyaladim. Zoʻr berib tarbiyaladim. Qanday qilib tarbiyaladim? Aytmayman, birovlar bilib qoladi, aytmayman...

7

Birodarlar, boʻz ot qanday boʻladi? Surpday oppoq
boʻladi! Bordi-yu, ajdodida boʻlsa, toʻqqizga toʻlganda tarlon boʻladi. Toʻqqiz yoshida boʻzning badanida xolday-xolday qora donalar paydo boʻladi. Shundan boshlab u boʻz
emas, tarlon ot boʻladi. Tarlon — xol-xol ot! Tarlon — otlar sarasi!




Birodarlar toʻriq otning yuzdan biri yaxshi boʻladi, tarlon otning yuzdan biri yomon boʻladi!

Birodarlar, ot tanimasang, tarlon ol!

Bizning boʻz toʻqqizga toʻldi, toʻqqizda boʻldi. Shunda... shunda, bir orzuim, oʻn orzu boʻlib bolaladi. Bir
quvonchim oʻn quvonch boʻldi!

Birodarlar, boʻz otim — tarlon boʻldi! Men tarlon otli
boʻldim!

Otning sarasi menda, quling oʻrgilsini menda!

8

Tarlonni qora ishlarga solmadim. Adirlarda oʻynoqlatib
mindim. Oʻynoqlatib-oʻynoqlatib qoʻy boqdim.

Shunday bir kunda kolxoz raisi shofyori ot choptirib
keldi. Uni rais yuboribdi. Borib, Ziyodulla kalni olib kel,
debdi. Radiodan odam kelibdi. Eng yaxshi podachini ayting, radioga chiqaraman, debdi. Shunda, rais meni aytibdi.

Avval-avval ishonqiramadim. Shofyorga sinchiklab
qaradim. Chin gapga oʻxshadi. Shundan keyin qoʻylarni
shu yaqindagi Asad choʻponga tayinlab keldim. Oʻzimda
yoʻq xushvaqt boʻldim. E, yashang-e, rais aka-e, dedim.
Bizga oʻxshagan kallarning yaltiroq boshiga-da oftob
chiqsin debsiz-da, dedim, e, shop moʻ`ylovingizdan-e, dedim.

Yoʻlda uyimizga tushdim.

Hali tutilmagan beqasam choponimni kiydim. Telpagimni kiydim.

Binoyiday orasta boʻldim.

9

Tarlonni idora oldiga bog'ladim.

Doʻmbira, tushlik solingan xurjunni yelkamga tashladim. Asta-asta ichkariladim. .

— Assalomu alaykum! — dedim.

— Aha, keling, uka, keling.

Gilamdan avaylabgina yurdim. Toʻrdagi nimkatda yalpayib oʻtirgan odam bilan qoʻshqoʻllab koʻrishdim.

Darrov tanidim, bu oʻzimizning qishloqlik Rixsiyev
boʻldi.

Men qayerga oʻtirishimni bilmay kalovlandim. Rixsiyev
barmogʻini nish qilib joy koʻrsatdi.




Xurjunimni derazaga qoʻydim. Omonatgina oʻtirdim.
Soʻrashayin degan maqsadda Rixsiyevga qaradim.

— Aha, familiyangiz nima edi, uka? — soʻradi Rixsiyev.
— Ziyodulla kal! — dedim.

— Aha, ha-ha-ha! Yoʻq, familiyangiz? Qurbonov? Aha,
yaxshi, yaxshi! Sogʻliq qalay, oʻrtoq Qurbonov? Otday
boʻlib yuribsizmi?

— Shukur, muxbir aka, shukur. Otday boʻlmasak-da,
yuribmiz. Ishqilib, birnavi. Oʻzingiz qanday, bardamginamisiz? Bolalar chopqillab yuribdimi? Qachon boʻlsa, sizni
maqtayman. Mana, bizdan-da yozadiganlar chiqdi deyman.

— Rahma-a-at, rahma-a-at. Gap bunday, oʻrtoq Qurbonov, men, siz haqingizda radioocherk yozaman!

— Eb-ey, u nima deganingiz, muxbir aka?

— A? Xa-xa-xa! Ha, oʻrtoq Qurbonov, oʻrtoq Qurbonov! Shunaqa janr bor! Aha, publisistik janr! Bunda qahramonlar madh etiladi! б

— Ha-a, xayriyat-e. Men yomon gapmikin debman. Endi, men sizga aytsam, biz unga arzimaymiz-da, muxbir aka.

— Aha, yoʻlini qilib arzittiramiz-da, oʻrtoq Qurbonov.
Oʻzimizning qoʻlimizda-yu. Mana qogʻoz, yozing. Ruchka
yoʻq? E, chatoq-ku.

— Bizda tayoqdan boshqa nimayam bor, muxbir aka.

— Xoʻp, mana, ruchkayam berdim. Qani, boʻling. Ungacha reportyorni tayyorlab turaman.

— Shu, muxbir aka, xatimiz bundayroq. Beshinchi sinf
kallamizga yarasha. Siz soʻrang, men aytayin.

— Yoʻq, yozing. Ogʻzingizga kelganini pala-partish
gapirasiz, uni borib, montaj qilishni aytsangiz-chi!
Yozing: «Quyosh zarrin kokillarini yoyib, ufqdan bosh
koʻtardi...» Yoʻq, oʻchiring. Badiiy qismini oʻzim yozaman, sizga ogʻirlik qiladi. Aha, boshladik: «Bolaligimdan choʻpon boʻlish orzuim bor edi. Shu orzu meni
choʻponlikka chorladi. Maktabni bitirib, qalb amri bilan kolxozda qoldim. Mana, hozir javlon urib mehnat
qilmoqdaman...» Aha, endi plan, majburiyatlarni yozing. Kim bilan sostialistik musobaqa oʻynagansiz? Ana
shuni yozing. Keyin, har bir sovliqdan qoʻshimcha qanchadan qoʻzi olmoqchisiz? Ana buni yozing!

— Muxbir aka, men el qoʻyini boqaman, chakana
сЪо"роптап.

— Aha, shundaymi? Obbo-o, rais doʻppi olib kel desa,




boshni olib keladiganlardan ekan-da. Xoʻp, yozavering-chi.
Mehnatlaringiz taqdirlanganmi?

— Esa-chi, muxbir aka, esa-chi. Raisimiz har koʻrganda toʻxtab, koʻrishib-soʻrashadi. Rahmat, uka, rahmat, deydi. Elning xizmatini qilyapsan, deydi. Yelkamga qoqibqoqib qoʻyadi.

— Xa-xa-xa! Bori shumi? Ha, oʻrtoq Qurbonov, oʻrtoq
Qurbonov! Bular abstrakt gaplar! Radioocherkka konkret
faktlar kerak! Ordenlar! Medallar! Yorliqlar!.. Hmm,
boʻpti, o`rtoq Qurbonov, sizga ruxsat.

Qalamni Rixsiyevga uzatdim. Qulogʻimning ketini
qashidim. Magnitofonga qaradim.

— Muxbir aka, xabaringiz bormi-yoʻqmi, uncha-muncha doston aytib turaman.

— Aha, shundaymi?

— Ota-bovamizning hunarini yerda qoldirmayin deyman-da. Kalning nimasi bor, temir tarogʻi bor. Ana, ana,
doʻmbiram bor.

— Aha, hunarni asrabon netgumdur oxir, olib tuproqqamu ketgumdur oxir! Alisher Navoiy!

— Oʻlmang!

Joʻshib ketdim. Doʻmbiramni olib dostonimni boshladim. Dostonimda bir hovliga kelin keldi. Hovlida gulxan
yoqildi, chanqovuz chalindi. Kelin otda keldi. Ot olovni
bir aylandi. Ot doston boʻldi.

Boli-boli boling bor,
Ming tumorli noring bor,
Jasadingga qarayman
Chopadigan holing bor.

— Malades, oʻrtoq Qurbonov, malades. Aha, endi,
chanqovuz, gulxan... eski gaplar, oʻrtoq Qurbonov.
Doston, ha, doston! Zamon, davr nafasi yoʻq. Intellektuallik yoʻq, intellektuallik! Koʻrib turibsiz, hozir atom asri.
Mana, kosmonavtlar yana oyga uchdi... Xoʻp boʻlmasa,
oʻrtoq Qurbonov.

Xayr-ma'zurni eshitib, eshitmaslikka oldim, bilib bilmaslikka oldim. Doʻmbiramni chuldiratib, doston aytib
qoʻya berdim.

Otlardi boqsang qashib boq,
Olisdan suvini tashib boq,
Sira uzmagin yemini,
Yemini yemiga qoʻshib boq.



Bir qiyo boq, ey, umidli dunyo!

— Aha, yaxshi, yaxshi! A-a-auf, chyort, uyqu bosayapti. Nima desak ekan... otlar... otlar patriarxal hayvon,
oʻrtoq Qurbonov. «Otni boqsang qashib boq, suvini tashib
boq!» Xoʻsh, nima boʻpti? Ma'lum gap-ku! Albatta otga
suv beradi-da, boʻlmasa benzin berarmidi? Qup-quruq didaktika! Xalq ogʻzaki ijodi, ha, xalq ogʻzaki ijodi! Primitiv, primitiv! Intellektuallik yoʻq, intellektuallik! Intellektual problemalar koʻtarilib, ijobiy hal qilinmagan! Ijodingizga muvaffaqiyat, oʻrtoq Qurbonov. Izlaning, koʻproq
klassiklarni oʻqing. Aytaylik, Betxoven, Chaykovskiy,
Ashrafiy...

Rixsiyev qoʻzgʻoldi. Ketar boʻldi.

Shunda, Rixsiyevlar qoʻyi esimga keldi. Balki qoʻylari
yuz-xotirini qilar, degan umidda qoʻylaridan gap ochdim.

— Muxbir aka, qoʻylaringiz yaxshi! — dedim. — Dirkillab-dirkillab oʻynab yuribdi!

Rixsiyevning yuzlari yorishdi.

— Aha, aytganday, bizning qoʻylar yaxshi yuribdimi,
oʻrtoq Qurbonov? — dedi.

Koʻnglimda umid uchqun berdi. Qoʻlimni koʻksimga
qoʻyib, bosh irgʻadim.

— Shukur, muxbir aka, shukur. Yaxshi yuribdi! — dedim. — Oʻzlariyam... qoʻymisan qoʻy-da!

— Aha, qoʻy!..

— Oʻlmang!

— Qo'y, qo'-o'-oʻy! Qoʻy yaxshi!

— Oʻlmang!

— 0-0-0, qoʻ-oʻ-o`y! Qoʻy yaxshi narsa!

— Oʻlmang! Ayniqsa sizning qoʻylaringiz! Ming qilsada, hi-hi-hi, ming qilsa-da, muxbirning qoʻylari-da.

— Aha, rahma-a-at, rahma-a-at!

— Anavi toʻngʻich akangizning qoʻylari boʻlmaydi! Bari oʻziday kaltafahm! Sizning qoʻylaringiz shunday dono,
shunday oʻqimishli... Hay-hay-hay, sadagʻasi ketsang,
muxbirning qoʻylarining!..

— Aha, rahma-a-at, rahma-a-at!

— Bir kuni deng, hayt-hayt, deya qoʻylarni soyga haydadim. Qoʻylar oʻzini qirga urdi. Faqat sizning qoʻylaringiz
soyga qarab yurdi. Men, ha, omon boʻlgurlar-e, ming qilsa-da, muxbirning qoʻylarisan-da, dedim.

— Aha, rahma-a-at, rahma-a-at! Qoʻylarni tarbiyalang,
oʻrtoq Qurbonov, qoʻylarni tarbiyalang!




— Bay-bay-bay, qoʻylaringiz muxbirning qo`ylari ekanligi shundaygina bilinib turadi-ya! Mol egasiga oʻxshaydi,
deganlari shu-da...

— Aha, rah-ma-a-at, rahma-a-at!

Rixsiyev tashqariladi.

Xurjunimni yelkalab, izidan yurdim. Tarlonni minib,
adirga yoʻl oldim.

Birodarlar, koʻnglim ogʻriyapti...

10

Tarlonni boylovga tashladim.

Otxonadagi baland oxurga bogʻladim.

Goʻng chiqariladigan teshikni janda bilan kechalari
yopib qoʻydim, kunduzlari ochib qoʻydim.

Tarlonga arpa yem berib boshladim.

Azonda toʻrt kilo arpa yem berdim.

Tushda olti kilo arpa yem berdim.

Oqshomda besh kilo arpa yem berdim.

Kaftimda tuz berdim.

Tarlon tuzni kapalab-kapalab yedi.

Kaftimda oq qand tutdim.

Tarlon qandni lablari bilan oldi. Qars-qars yedi.

Endi soʻyilgan qoʻy quyrug'ini tuzlab-tuzlab berdim...

Birodarlar, ot usti behisht, og'zi doʻzax!

11

Rosa qirq kecha-yu qirq kunduz boʻldi.

Ana shunda Tarlonni otxonadan olib chiqdim. Tarlonni
sovuta boshladim.

Hovli etagida arqonini uzun tashlab bogʻladim. Tarlon
boʻynini koʻzoynakli ilon misol gajak-gajak qildi. Qoziqni
aylanib chopdi. Old oyoqlarini koʻtarib kishnadi. Arqonini
selkillatdi. Dirk-dirk oʻynab kishnadi. Tarlon mast boʻldi!

Arqon yetadigan yerlarga oz-ozdan xashak yoydim. Tarlon goh u uyumdan, goh bu uyumdan xashak yedi.

Kuniga bittadan xom tarvuz berdim. Tarlon tarvuzni
karsillatib-karsillatib yedi.

Fayzi sahar vaqti Tarlonni jabduqlab mindim.

Katta koʻchada ohista-ohista qadamlatib yurdim.

Tong oqardi.

Xoʻrozlar qichqirdi. Itlar hurdi.




Koʻcha yuzidagi radiokarnay nagʻma chaldi.

Ariqlarda jildirab-jildirab suvlar oqdi.

Sahar yellari xur-xur esdi. Bizlarni silab-siypadi...

Tarlon vazmin-vazmin qadam tashladi. Tuyoq tovushlari bir maqomda tikilladi: tik-tik-tik...

Oldimizdan ariq keldi.

Oyoq ildim. Tarlonni ariqdan sapchitmadim. Sapchitsam, ichidagi moyi uzilib tushadi. Keyin, bir yilcha koʻpkarida chopolmaydi.

Shu bois, ariqni aylanib oʻtdim.

Tarlonni suvladim. Izimizga qaytdim.

Tarlon tagʻin terib-terib qadam tashladi: tik-tik-tik!

Tarlonni qirq kun sovutdim. Tarlon bir yerda turolmay
qoldi, tuyoqlari yerga tegar-tegmay yurdi. O`ʻynoqlaboʻynoqlab, osmonga sapchidi. Quyundayin uchgisi keldi!

Paxta terimi tamom boʻldi.

Toʻylar boshlandi.

12

Birodarlar, ot bilmaydigan nima yoʻq!

Ot qor-yomgʻirni, dovulni oldindan biladi.

Ayniqsa, toʻy-ma'rakani darrov biladi. Boisi, toʻyda
koʻpkari boʻladi-da!

Bizning Tarlon kechasi bilan pishqirdi.

Alagʻda boʻldim, choponimni yelkamga tashladim,
tashqariladim.

Oy yorugʻ, osmon ochiq boʻldi.

Tarlon qoziqni aylanib chopdi.

Tarlonni ushladim. Yollarini siladim.

Bir yerda toʻy bor-ov, dedim.

Aytganim boʻldi.

Ertasi kuni shundaygina yonimizdagi Obshir qishlogʻidan toʻyxat keldi.

Omborxonada ot abzallarini — terlik, bellik, chirgi,
boz, jahannik, jul, pushton, quyushqon, yugan, koʻpchik,
uzangili egarni qoʻltiqlab keldim.

Tarlonni qashilab-qashilab egarladim. Ogʻziga suvliqni
solib, yuganladim. Peshonasiga doʻlana shoxidan boʻlgan
koʻztumor ildim.

Egar qoshidan oldim. Uzangiga oyoq soldim.




13

Obshirga yigirma otliq boʻlib bordik.

Surnay navosi chiqayotgan, osmonga quyuq tutun oʻrlayotgan toʻyxona ostonasida oyoq ildim.

Bizga Turdi podachinikidan joy tegdi.

Telpagi quloqlarini tushirib olgan bir odam bizni tor
koʻchalar boʻylab ergashtirdi. Podachinikiga olib bordi.

Podachi darvozasi xiyla past boʻldi. Oti moʻminlar ostonadan egarga enkayib oʻtdi. Oti beqiliqlar yerga tushib,
yetaklab oʻtdi.

Birodarlar, otga minsang — boshingni oʻyla, yerga
tushsang — otingni oʻyla!

Chavandozlar otlarini yalangʻochladi. Egar-abzallarni
daraxt shoxlari ayrisiga ildi. Supalar, devorlarga qo'ydi.

Chavandozlar otlarni shamollatdi.

Tarlon yerga agʻnadi. Goh oʻng, goh chap yogʻiga
agʻnadi. Badani qichigʻini qondirdi. Oʻzini-oʻ“zi qashidi!
Tagʻin oyogʻida turdi. Oyoqlarini kerib-kerib silkindi. Badan-yollariga ilashgan xas-changlarni qoqdi.

Tarlon ustiga gilam tashladim. Pushtonini salqi qilib
tortdim.Qozigʻini tepib-tepib qoqdim.

Safar chavandoz qora toʻrigʻi qozigʻini Tarlon yonidan
qoqdi.

Fashim keldi. Ensam qotdi.

— Safar aka, — dedim. — To'ʻrigʻingizni xolisroqqa
oling, baraka toping.

— Hech nima qilmaydi, yer keng.

— Men yerni qizgʻ“anmayapman. To'ʻrigʻingiz tepongʻich, shuni oʻylayapman.

— Koʻngilni keng qiling, ot tepkisini ot koʻtaradi.

Toʻriq bizning Tarlonga yomon-yomon qaradi.

Men, ana, koʻryapsizmi, demoqchi boʻldim. Ammo Safar chavandoz mehmonxonaga joʻnadi. Izidan qoʻl siltab
qoldim. Keyin, men ham bordim.

Toʻyxonadan ulushimiz — turli noz-ne'matli dasturxon,
ikkita shisha keldi.

Uy bekasi qozon osdi. Palovga urindi.

Chavandozlar davra boʻlib oʻtirdi. Sabzi tog'rab berdi.

Shu vaqt otlar achchiq-achchiq kishnadi. Tarlon ovozini darrov tanidim, chopib chiqdim.

Safar chavandoz toʻrigʻi old oyoqlarini koʻtarib pishqirdi, Tarlonga yopishdi.




Men olisdan qoʻl siltadim. Tarlonga doʻq urdim:

— Boʻldi, bas! — dedim.

Tarlon oʻzini keyinga oldi. Old tuyoqlari bilan yer tirnadi. Tishlarini irjaytirib kishnadi. Toʻriqni ogoh qildi.
Yaqinlashma, degan boʻldi.

Tarlon noʻxtasidan ushladim. Tarlonni tinchlantirdim:

— Boʻldi! Tak-tak-tak! Tak deyman! Safar aka, ana,
aytmadimmi, toʻrig'ingiz odam emas deb! Mana, Tarlonning koʻnglini ogʻritdi!

— Odam soʻzlashib topishadi, yilqi kishnashib topishadi, Ziyodulla chavandoz! Shunday-shunday topishadi-da!

Safar chavandoz toʻrigʻini Tarlondan xolis oldi. Otlar
tinchidi.

Palov yedim. Kechasi olishni tomosha qildim.

14

Ertalab ta'tillanib, otlandim. Lalmi dashtga yoʻl oldim.

Dasht bir-biriga ulashib ketgan adirlar oraligʻida
boʻldi. Kunbotar qoʻngʻir tusli qirlar boʻldi. Dasht chetlari yoʻgʻon-yoʻgʻon tutlar boʻldi.

Koʻpkari tomoshaga kelganlar shu tut shoxlarida, devorlarda chumchuqdayin tizilib oʻtirdi. Tevarakdagi adirlarda to'da-toʻda boʻlib yonboshlab yotdi.

Adir betlarida chavandozlar otlarini yalangʻochladi, otlarini koʻ“pkariga shayladi.

Men ham adirning bir chetini oldim. Tarlonni
yalangʻochladim, yerga yumalatdim. Keyin egar bosdim.

Oyogʻimga paytava oʻradim. Xurjundan koʻpkari etigimni olib kiydim. Etik, baland poshnali etik, takaning terisidan boʻladi. Teri teskarisi ichiga qaratib tikiladi. Teskarisi yaltiroq, sirpanchiq boʻladi. Yuzasi terining oʻng tarafidir. Etikni mol charvisi bilan moylab turaman. Shunda
suv, qor, sovuq oʻtmaydi, yirtilmaydi.

Butlari bir qarichcha yirtiq cholvorimni kiydim. Cholvorimni atayin yirtib qoʻyibman. Boʻlmasa, koʻpkarida butimga biron nima ilashadi, cholvorimni ogʻigacha ayirib
yuboradi.

Telpagim qulogʻini tushirdim. Uzangiga oyoq ilib, egar
qoshidan oldim. Dashtga qarab endim.




15

Chavandozlar tevarakni aylanib chopdi, chavandozlar
otlarini pishitdi.

Odamlar qishloq tarafga qaradi.

— Ana, uloq kelayapti! — dedi.

Qishloqdan ikki otliq keldi. Birovi oldida qora uloq.
Oʻngarib oldi. Otliq uloqni oldimizga olib kelib tashladi.

Chavandozlar uloqni otlariga iskatdi. Uloq yon-verini,
tevaragini aylantirib koʻrsatdi.

Otlar toʻp boʻldi.

Yuzlari tandirdan endi uzilgan nonday qizil, moʻylovli
bir odam uloq boshiga keldi.

Ana shu moʻylov bakovul boʻldi. Qamchi sopini boshi
uzra koʻtardi. Jarangdor ovozda aytdi:

— Chavandozlar-ov! Gapimni oʻng qulogʻing bilan-da,
chap qulogʻing bilan-da, eshitib ol! Chilvir solma — bir!
Bir-birovingni yomon gap bilan soʻkma — ikki! Qamchi
solma — uch! Yiqilgan chavandoz ustiga ot solma — toʻrt!
Ot qochganda ushlashga yordam ber — besh! Ol, ha, ol!

Bakovul shunday dedi-da, oʻzi to'dadan chetga chopib
chiqdi. Toʻdani aylanib chopib jar soldi:

— Birinchi zotiga bir roʻmol, oʻn soʻm puli bor! Eshitmadim demanglar!

Chavandozlar toʻdaga ot soldi. Otlarini qimtidi, otlarini tizzalari bilan niqtadi, otlarini qamchiladi, otlarini uloqqa haydadi.

Uloq sonsiz ot tuyoqlari orasida qoldi.

Qoʻllar uloqqa talpindi, ammo ololmadi.

— Ha-ha-ha!

— Chu-chu-chu!

— Bos-bos-bos!

Talpinishlar samara bermadi. Uloq yerdan qoʻzgʻolmadi. Oʻzini uloqqa urayotganlar oʻzi-da, otlari-da gʻarq terga botdi. Chavandozlar dastlabki shashtidan qaytdi, otlar
shashtidan qaytdi. Ayrim chavandozlar toʻda chetiga chiqdi, peshonalarini artdi, tomoshagoʻy boʻldi.

Endi, toʻda tevaragida yurgan chavandozlar oʻzini uloq-.
qa urdi.

Men Tarlon boshi uzra qamchi havolatdim. Tarlonni
qimtib-qimtib, toʻdaga haydadim. Tarlon otlar siquvida
turtinib-surtinib uloqqa yetib keldi. Uloqni bir aylanib
toʻxtadi.




Men qamchini sopidan tishlab oldim. Oʻzim uloqqa
uzaldim. Endi koʻtarib edim, bir ot tuyogʻi bosib qolib,
uloq qoʻlimdan tushib ketdi.

Tarlonni otlar toʻdasi surdi. Tarlon qalqib-qalqib, uloq
naryogʻiga gandiraklab oʻtdi. Chetga chiqib qoldi.

Tarlon shashti qaytmasin, ruhi tushmasin, deya bir
chaqirimcha yerga chopib borib, chopib keldim. Goʻyo
uloqni olib chiqdim!

16

Uloq yerdan qimirlamadi. Shunda bakovul zotni oshirdi:

— Chavandozlar-ov, eshitmadim demanglar, ustiga
yana bir goʻsam serka qoʻyildi!

Chavandozlar chuh-chuh, deya otlarini uloqqa chorladi.
Sag'rilariga tars-tars qamchilar urdi.

Otlar pishqirdi, otlar kishnadi.

Nihoyat, uloq yerdan koʻtarildi. Toʻda asta-asta jonlandi. Otlar qulogʻi lik-lik etdi. Toʻda pastga siljidi.

Bakovul jar soldi:

— Uloq koʻtarildi, uloq koʻtarildi!

Toʻda birdan jonlandi. Otlar yoppasiga chopdi: dupurdupur-dupur... Otlar uloq tevaragida chopdi. Bor e'tiborlari uloqda boʻldi.

— Uloq ketdi! Uloq Burnoch bilan Samanda borayapti!

Nimaga burnoch ot deymiz? Boisi, burnoch ot peshonasida qashqasi, burni uchida olasi boʻladi. Butlari-da ola
boʻladi. Burnoch otning xili koʻp boʻladi. Koʻk burnoch,
qora burnoch, toʻriq burnoch, jiyron burnoch!

Saman ot boʻlsa, sariq, yollari, dumlari qora boʻladi.
Yol-quyrugʻi oqlari-da boʻladi.

Burnoch bilan Saman quloqlarini quyon quloqlari misol
chimirib chopdi, zinkiyib chopdi. Uloq oralarida shalvirab
bordi. Uloqning bir buti Burnochda, bir buti Samanda
boʻldi.

Chavandozlar oʻz taraflariga chalqayib, tortishib bordi.
Tevaragida oʻnlab qoʻllar uloqqa uzaldi, ammo yetolmadi.
Yetganlari uloqni yulib ololmadi.

Otlar Burnoch bilan Samanni oʻrab chopdi: dupur-dupur-dupur...

— Uloq Burnoch bilan Samanda borayapti! Uloq Samanga oʻtdi, uloq Samanda! Bos!

Darhaqiqat, Saman chavandozi epchillik bilan uloqni




taqimiga bosdi. Oʻng tarafiga qiyshaydi. Jilovni oʻngga
burdi. Saman yoʻlini oʻngdan soldi.

Chavandozlar talashish foydasizligini bildi. Birin-birin
orqada qoldi.

— Halo-o-ol! Samanniki halol! Tashla, Saman, tashla!
E, barakalla-yel Saman, kel, haqingni ol!

Saman uloqni yerga tashladi. Bakovulga qarab yurdi.

Chavandozlar yerga tushgan uloqqa qarab yurdi. Yana
uloqqa yopirildi. Uloq bu gal maydagina bir toʻriqda ketdi.

Birodarlar, toʻriq ot malla boʻladi. Boʻyni xuddi
koʻzoynakli ilon misol gajak-gajak boʻladi!

17

Yanagi uloq menga nasib etdi.

Men uloqdan umid qilmadim, toʻda chetida turdim.
Uloqni Yaratganning oʻzi yetkazdi.

Bir qizilko“k uloqni yerdan sudrab chiqdi. Qizilkoʻk
shundaygina yonimizga keldi. Shunda chavandozi uloqni ot
tizzasi boʻyi koʻtardi.

Men enkayib, uloqqa yopishdim. Qaddimni koʻtardim,
Tarlon biqiniga tizzamni nuqib ayqirdim:

— Ha-a!

Tarlon bir yulqinib, to“dadan uzib chiqdi. Ketimdan
chavandozlar ot soldi. Koʻplari meni yetib keldi, uloqqa
uzaldi.

Shunda Tarlonga qamchi bosdim. Ammo Tarlon jadallamadi, aksincha tobora sekinlab chopdi.

Hayron boʻlib, olgʻa qaradim. Ana shunda nima gapligini bildim: oldinda bir odam boʻyi soy boʻldi...

Nima qilishimni bilmadim. Jilovni buraman degunimcha
soy labiga kelib qoldim. Tarlon soy yoqalab chopdi. Uloq
soy tarafda boʻldi. Shu sababli-da uloqqa birov kelolmadi.

Shunday boʻlsa-da, qoʻli uzun chavandozlar Tarlon
sag'risi, Tarlon boʻyni osha uloqqa uzaldi. Men uloqni bermadim. Ayniqsa, Tarlon uloqni bergisi kelmadi.

Soy yoqalab chopdim. Shunda-da bakovul ovozidan darak boʻlmadi. Endi jilovni qoʻyib yubordim. Taqimimdagi
uloqni qoʻshqoʻllab ushladim. Tarlon endi oʻz bilganicha
chopdi. Soyda esa, adogʻ boʻlmadi...

Chavandozlar ketimdan qolmay ta'qib etdi.

Shunda Tarlon birdan... soyga qarab zinkiydi. Old
oyoqlarini koʻtardi, oʻzini soyga tashladi.




Etlarim jimir-jimir etdi. Koʻzlarim otilib chiqib ketayotganday boʻldi. Oyogʻim yerdan uzilganini tuydim.
Oʻzimni muallaq sezdim. Koʻnglimdan, oʻlgan shunday
oʻlar ekan-da, degan gap oʻtdi. Koʻzlarimni chirt yumdim,
uloqni qoʻyib yubordim...

Zoʻr bir zarbdan qalqib ketdim. Yuragim tovonimga tushib ketganday boʻldi. Hushim boshimdan uchdi. Jonholatda Tarlon boʻyniga yopishdim. Mahkam quchoqlab oldim...

18

Koʻzlarimni ochdim. Yo, tavba, Tarlon hamon chopib
borayapti. Endi soyda chopib borayapti.

Tarlon bir-bir bosib, oyoq ildi. Boshini egdi. Pishillab
nafas oldi.

Men qaddimni rostladim. Oʻzimga keldim. Men tagʻin
koʻzimni yumdim.

Yuqoridan bakovul ovoz berdi:

— Zot joyida! Zot joyida qoldi!

Yuqoriga oʻgirildim. Otliqlar soy labida qator boʻlib
qaradi. Uzalib, jilovni oldim. Yuqoriga chiqadigan yoʻl
qidirib, soy yoqaladim.

Yuqorida chavandozlar salmoqlab-salmoqlab gapirishdi:

— Odamning boshi aylanib ketadi-ya!

— Shu Tarlonda ikkita yurak bor!

— Bordi-yu, bitta boʻlsa, oʻzining kallasiday!

— Tarlon dilovar ot ekan!

Bakovul tayinladi:

— Tarlon-ov, uloqniyam olib chiq! — dedi.

Men oʻzimni eshitmaslikka oldim. Uloqqa qaytib borgim kelmadi. Bir nishabroq yerdan yuqoriladim.

Egar-abzallar oldiga bordim. Tarlonni yalangʻochladim.
Tarlonning bor vujudini qarab koʻrdim. Oyoqlarini siladim. Xudoga shukur, lat yemadi. Yerga yumalatib-yumalatib sovutdim. Bosh-adoq qashiladim. Boʻldi, endi Tarlonni
uloqqa solmayman. Boʻldi, Tarlon gʻolib boʻldi...

19

Keyin... keyin, oʻzimning-da araz fe'lim tutdi...

Birodarlar, sizga bir nima aytayinmi? Men araz urishni
yaxshi koʻraman! Oʻlayin agar-a!

Oy tugʻadi, oʻttizida toʻladi. Shu oyda biror-bir nima



dan, aqalli bir martagina boʻlsa-da, arazlamasam boʻlmaydi. Shu oyda kun koʻrganday boʻlmayman!

Koʻnglim gʻash boʻlib yuradi. Bir nima yoʻqotganday
tevarakka alanglab qolaman. Bahonatalab boʻlaman. Birorbir bahona izlayman. Qildan qiyiq chiqaraman. Ignaday nimani togʻday qilib koʻnglimga olaman. Tumshuq qilib olaман

Oʻzimni oʻzim xo'rlangan deb bilaman. Koʻnglim
choʻkib... otam bechorani eslayman! Odamlar meni sagʻirligimni bilib xoʻrlayapti, deyman. Sagʻir boʻpmiz, aybdor
boʻpmizmi, deyman.

Undan keyin... kallamdan oʻpkalayman! Xoʻrlanishim
boisini kal kallamdan koʻraman. Kallam kal-da, boʻlmasa,
meni shunchalik xoʻrlarmidilar, deya oʻksinaman.

Shunda uzangi yo'ldoshlarim oraga tushadi. Ot jilovini
ushlab, tavallo qiladi:

— Bir martagina shaytonga hay bering, Ziyodulla chavandoz! — deydi.

Arazlashimning ana shu yerlari koʻnglimga yogʻday
yoqadi! Qobogʻimni uyub-uyub, olislarga qarayman. Miq
etmayman!

Uzangi yoʻldoshlarim yanada gʻayrat qiladi.

— Ziyodulla chavandoz, siz koʻp ulugʻ chavandozsiz,
shu safar bizni oʻylang! — deydi.

Ahay-ahay! Jonning huzuri-ya! Vujudim huzur qiladi,
vujudim rohat qiladi!

Ana shunda moyillik beraman! Oʻychan-oʻychan bosh
9 аутап.

— Mayli, koʻp qoʻymadilaringiz, yuzlaringizdan 0"01madim, — deyman.

Koʻpdan buyon araz urish xumor qilib yurib edi. Mana,
qulay vaqt keldi! Yaratganning o'zi suygan bandasiga
yubordi! Bahona-da binoyiday boʻldi: ot insonni deb jonini
ayamadi, bakovul boʻlsa, ot fidoyiligini taqdirlamadi! Ana
bahona!

20

Men arazlab oʻtira berdim.

Bir jiyron ot seldanang otib keldi. Bakovul oldiga bordi.

Birodarlar, jiyron — malla ot boʻladi. Oyogʻi olapaycha. Ayrimlari peshonasida qashqasi-da boʻladi. Bunisida
yoʻq boʻldi.




Jiyron chavandozi soqoldor chavandoz boʻldi. Chavandoz ovozi nordon-nordon boʻldi, ammo xushtalqin boʻldi:

— Ay bakovul, moʻyloving boʻlgan bilan insofing yoʻq
ekan! — dedi. — Qara, Tarlon oʻzini qayerdan tashladi! Ot
sendan, mendan qoʻrqqanidan tashlamadi, yoʻq, odamzodga fidoyiligidan tashladi! Bundayin botir ot boshidan zar
sochsang-da, haqing ketmaydi! Ber haqini!

— Uloq qoʻlidan tushib ketdi! — dedi bakovul.

— Bersang berding, bermasang, shu Tarlonga uyimdan
bir qoʻy olib kelib beraman! Ayt, boʻlarini ayt!

Bakovul arosatda qoldi. Nima qilishini bilmadi, nima
deyishini bilmadi. Haq berayin desa, boyatdan buyon botbot bekor, dedi. Endi gapidan qaytish boʻladi. Haq bermayin desa, tagʻin boʻlmadi. Soqoldor chavandozda avzoy
yomon, uyidan qoʻy olib kelib beradi. Yomon-yomon, ana
unda yomon! Bakovul nomiga yomon, toʻy nomiga yomon!

Bakovul oʻyladi-oʻyladi, oxiri gapini qaytib oldi. Soqoldor chavandozga yuzlandi.

— Chavandoz bova! — dedi. — Oshingni yesa-da mard
yesin, boshingni yesa-da mard yesin! Bunday tantilikdan
keyin, haq sizdan aylansin! — dedi.

Bakovul menga bir serka bilan yigirma besh soʻm pul
berdi.

21

Ko'pkari oxirigacha yonboshlab yotdim.

Uzangi yoʻldoshlarim bir marta-da uloq ololmadi.
Koʻpkaridan qoʻlini burunlariga tiqib qaytdi. Shunda,
uzangi yoʻldoshlarimga yuz soldim.

— Endi qaysi yuz bilan elga ro“paro“ boʻlamiz? — dedim. — Yigirmaday chavandoz-a! Olganimiz bor-yoʻgʻi bitta serka boʻlsa! Shuniyam tilab oldik!

Chavandozlar boshi egik boʻldi. Bilmadik, deya yelka
qisdi.

— Yaxshisi, bunday qilamiz. Yoʻlda oyoq ilamiz. Qishloqqa qorongʻilatib-qorongʻilatib kirib boramiz. Binoyimi?

— Binoyi, binoyi, — dedi chavandozlar.

Qishloqqa bir adir qoldi.

Chavandozlar otdan tushdi. Adirda yonboshlab yotib
oldi.

Toshday qorong'i tushdi.

Chavandozlar tagʻin otlandi.




Birov-yarim duch keladi, degan hadik bilan men oldinda yurdim. Oldimda serka bor-da. El koʻzi...

Aytganim boʻldi. Toshloqdan oʻtib, bir qoraga
yo'liqdim. Yoʻlni burib soldim.

Qora olisdan ovoz berdi:

— Hay, oʻsha yoqda bir ola mol koʻrmadilaringizmi?

— Koʻrmadik.

— Ziyodulla chavandoz? Senmisan? Koʻpkaridan qaytdilaringmi?

— Shunday, shunday!

— Qalay, quruq qaytmadilaringmi, ishqilib?

— Esa-chi!

— Bilinmayapti-ku!

Men oldimdagi serka junini ogʻritib-ogʻritib tortdim.
Serka uzib-uzib ma'radi.

— Eshityapsizmi ovozini?

— Ha, yaxshi-yaxshi! Ishqilib, boʻsh kelmanglar! Sizlar, elning e'tibori-da!

— Ana shunday ovozli jonlilardan barimizda bor! Xurjundagi qat-qat toʻnlarni aytmasak-da boʻladi!

22

Boysunga toʻyga joʻnadim. Yer bilch-bilch loyligidan,
ot dumini tugib qoʻydim.

Ei'odarlar, boysunliklar qitmir el, baxil el, ichiqora el!
Birovga bir nima qiymaydi! Oʻzlari boʻlolmaydi, bo'lganni
koʻrolmaydi! Bizning omadimizni kamsitadi! Bizning muvaffaqiyatimizni yerga uradi! Parokandaligimizni koʻrib
quvonadi! Yayrab kuladi, miriqib kuladi! Voy bechora-ye,
voy bechora-ye, deydi! Nachora, birodarlar, nachora, sut
bilan kirgan, jon bilan chiqadi!.. Bugungi koʻpkarida-da
shunday boʻldi.

Shoʻrchidan Fayzulla chavandoz keldi. Vo ukkag'ʻar,
ana chavandoz! Besh ketdim! Ostidagi oti Qizbel! Suvilonday chopdi! Uloqni ketma-ket ikki bor ayirdi!

Uchinchisi menda ketdi.

Uloq goh shoʻrchiliklarda, goh bizda, goh vaxshivorliklarda yurdi. Boysunliklarga tegmadi.

Fayzulla chavandoz uloqni uchinchi bor yerdan uzib
oldi!

Ana shunda boysunliklar kuyib ketdi! Bir boysunlik
Fayzulla otining jilovidan tortib qoldi. Yana bir boysunlik




uloqni yulqib-yulqib tortdi, Fayzulla chavandoz qoʻlidan
tushirib yubordi!

Fayzulla chavandoz yana uloqqa uzaldi. Yana uloqni
olib joʻnadi. Qizbeli toziday chopdi!

Boysunliklar keyinda qolib ketdi. Ammo ulkan bir
aygʻir izma-iz yetib bordi. Aygʻir chavandozi uloqqa uzalmadi. Yoʻq, uzalmadi. Aygʻir, Fayzullaning Qizbelini
koʻkragi bilan urib oʻtib ketdi! Qasddan qildi, qasddan!

Fayzulla chavandoz Qizbeli umbaloq oshib yiqildi. Fayzulla Qizbel oti boshidan yerga aylanib tushdi.

Qizbel sapchib turdi, besh-olti odim qoʻydi. Keyin, chavandoziga qarab yurdi. Chavandozi oldida oyoq ildi.

Fayzulla chavandoz yiqilish zarbidan irgʻib turib ketdi.
Ust-boshlarini qoqdi.

E, tavba-ye, e, tavba-ye! Chavandoz devordan agʻnasa, albatta bir yeri lat yeydi. Maydagina eshakdan
yiqilsa, xiyol vaqt qimirlamay yotadi. Oʻqday uchib borayotgan otdan yiqilsa, hech nima koʻrmaganday, sapchib turib ketadi!

Birodarlar, eshak yiqitsa, tuyogʻini toʻshaydi, ot yiqitsa, yolini toʻshaydi!

Fayzulla chavandoz Qizbel oldiga bordi, Qizbel badaniga yopishgan loylarni artdi. Qorniga sidirilib tushgan egarni oldi. Qaytatdan egarladi. Tagʻin toʻdaga ot qoʻyib keldi. Uloqqa qahr bilan yopishdi.

Bu safar boysunliklar uloqni ot tuyoqlari ostiga bostirib oldi.

Fayzulla chavandoz uloqni tuyoqlar ostidan tortib ololmadi. Toʻdadan entikib-entikib chiqdi.

— ...sigʻsa ot min-da, bachchagʻar! Oʻl-e, shu kuningga-ye! T-fu! — dedi.

Fayzulla chavandoz tupugi ulkan aygʻir sag'risiga sachradi.

Fayzulla chavandoz araz urib ketdi. Izidan uzangi
yoʻldoshlari joʻnadi.

23

Boysunlik chavandozlar uloq ololmasligini bildi. Endi
qingʻirlik yoʻliga oʻtdi.

Uloqqa chilvir soldi! Chilvir yarim qulochcha keladigan
arqon boʻladi. Yoʻgʻonligi boshmaldoqday boʻladi. Uchlari
bilak bilan egar qoshi sigʻadigan qilib tugiladi. Chavandoz




chilvirni uloq kezanagidan oʻtkazib olib, bilagiga oʻraydi.
Ana undan keyin uloqni tortib olib boʻlmaydi!

Uloqqa chilvir solishning zoʻr bir xili bor.

Boysunliklar ayni shu zoʻrini qoʻlladi: birovi bir amallab uloqni yerdan uzdi. Chilvirni kezanakdan oʻtkazib oldi.
Uchlarini egar qoshiga ildi. Keyin, uloqni taqimiga bosib
chopdi.

Shu uloqni olib boʻladimi? Yo, chavandozni egar-abzali bilan agʻdarib olib boʻladi, yo, oti bilan qoʻshib yiqitib
olib boʻladi. Boʻlmasa, olib boʻlmaydi!

— Chilvir! Chilvir soldi!

— Ay bakovul, toʻriq chilvir soldi!

— Harom, Toʻriqning ulogʻi harom!

Bakovul barini koʻrib turdi, barini eshitib turdi. Ammo
yelkasini qisdi, labini burdi, talmovsirab turib oldi.

— Chilvir? Qanaqa chilvir? Okun, mehmoni azizsiz,
boʻhton qilmang! Toʻriq, kel, haqingni ol! — dedi.

Chavandozlar gapi besamar boʻldi. Koʻplar koʻpkaridan
qoʻlini yuvib, qoʻltiqqa urib ketdi. Shoʻrchilik Hamdam
chavandoz ketayotib, mana bunday dedi:

— Ay bakovul, shunday haq olib yegandan koʻra,
koʻchadan... terib yesalaring boʻlmaydimi? Bir moʻmin
banda oʻzi yemay, oʻzi ichmay yig'indi, elga toʻy berdi.
O`yla-da, imonsiz! Shu haromliging oʻzingga, oʻzingga
boʻlmasa, bola-chaqangga uradi, mana koʻrasan!

Bakovul yerparchin boʻldi. Ammo gapidan qaytmadi:

— Okun, chilvir solmagani haqiqat! — deya chikilladi.

— E, tupurdim, shu haqiqatingga!

Hamdam chavandoz etagini qoqib ketdi.

24

Birodarlar, chavandozlar nimaga etagini qoqib ketayapti? Adolatga! Nimaga tupurib ketayapti? Adolatga! Kimdan arazlab ketayapti? Adolatdan! Bir to“da nomard, imonsizga achchiq qilib, adolatni oʻtga tashlab ketayapti!

Birodarlar, biz hamisha adolat, adolat deymiz. Tildan
qoʻymaymiz. Adolatsizlikni koʻrib, xunibiyron boʻlamiz.
Hayotdan, taqdirdan noliymiz. Adolat yoʻq, adolat osmonda, deymiz, :

Yoʻq, birodarlar, adolat yerda! Oyoqlarimiz ostida!
Adolat tuproqqa qorishib yotibdi! Adolatni kim bundayin
xor qilayapti? Biz — oʻzimiz! Men, siz, Fayzulla chavan



doz, Hamdam chavandoz! Ana, ular qochib ketdi! Shu-da,
adolat jafo chekayotganda qochamiz! Adolatdan yuz oʻgiramiz! Koʻrib, koʻrmaslikka olamiz!

Bir imonsiz adolatni boʻgʻsa, yo'limizni chap solamiz.
Yomondan qoch-da qutul, yo, ton-da qutul, deymiz.
Yomon bilan teng boʻlmayin, deymiz. Oʻzimizni bilmaganga olib oʻtiramiz. Tilimizni tishlaymiz. Obroʻyimiz ketib
qolishidan, yo, amalimizdan ayrilib qolishdan qoʻrqamiz.
Oʻzimizga gʻanim orttirishdan qoʻrqamiz. Qoʻy, qoʻya ber,
toʻg'ri gap tuqqaningga yoqmaydi, deya qoʻl siltaymiz.

Ana, bari qochib ketdi! Qochish, bizning uzangi yoʻldoshlarga-da yuqdi.

— Yuring, ketdik! — dedi.

Men jerkib berdim:

— Hech qayoqqa ketmayman! Koʻpkari oxirigacha chopaman! — dedim.

— Nima qilasiz, shular bilan teng boʻlib! Bularning jazosini xudo bersin!

— Nimaga endi bari nimani xudoga solasizlar?! Oʻzlaringiz odam boʻlib nima qilib yuribsizlar?! Xudo boʻlsa,
shunday imonsizlik boʻlarmidi!

Uzangi yoʻldoshlarim koʻnglimga qaradi.

Bir boysunlik chavandoz yonidagiga shivirladi:

— Yaxshi boʻldi, bari ketayapti. Uloq endi oʻzimizga
qoladi.

25

Qahrim qoʻzigandan-qoʻzidi. Tarlonni Samad chavandozga berdim. Oʻzim Samadning chekkagir koʻk samanini
mindim. Toʻda girdini poylab yurdim.

Bir boysunlik uloqqa yana chilvir soldi. Lip etib yonidan bordim, uloq butidan ushladim. Uloqdan qoʻlimni olmadim. .

Oxiri boysunlikning oti holdan toydi. Oʻzining-da hafsalasi pir boʻldi. Uloqni qoʻyib yubordi. Uloq yerga tushib
ketdi. Men ushlab qololmadim.

Koʻk samanni olisdan qayirib keldim. Peshonamni yengim bilan artdim. Yoqamni ko'tarib-koʻtarib, koʻkragimni
shamollatdim. Shunday rohatlandim, shunday rohatlandim!
Tani jonim yayradi! Savob ish qilganday boʻldim!

Endigi uloq vaxshivorlik Yoʻldosh chavandozda boʻldi.
Yoʻldosh uloqni chilvirsiz, halol olib ketdi.




Yoʻldosh chavandozga ziyon bermadim, oshiga sherik
boʻlmadim.

Tag'in toʻda chetiga borib turdim. Ostimdagi koʻk saman ogʻirligini orqa oyoqlariga soldi. Ketiga xiyol chayqalib turdi.

Endi jiyron otli bir boysunlik uloqni olib joʻnadi.

Men darrov koʻk samanni yonidan qoʻshdim. Uloqqa
ushlashdim. Basma-bas ushlashdim. Tengma-teng ushlashdim.

Bechora chavandoz chap berib, chap berib, koʻp chopdi.

— Qoʻyib yubor, haqning yarmini beraman, — deya
shivirladi.

Oʻzimni eshitmaslikka oldim, uloqni ushlab chopdim.

Boysunlik alamidan yomon-yomon oʻqraydi, yomonyomon chaqchaydi. Burab-burab soʻkdi. Oxiri uloqni tashlab yubordi.

Ishqilib, boysunliklarga uloq bermadim. Boysunlik chavandozlar uloq ololmadi.

Bakovul barini koʻrib turdi, barini bilib turdi. Ana endi... ana endi, qitmirning borib turgan qitmiri qiladigan
ishni qildi: uloqni toʻdadan chetga olib joʻnadi. Soʻraganlarga:

— Butlari shalvirab qolibdi, — deya javob berdi.

Chavandozlar bakovul yoʻliga qarab turdi. Bakovul
to'daga yangi uloq soʻyib keladi, deya umid qildi.

Xiyol oʻtdi, bakovul qaytib keldi. Uloqni toʻdaga olib
kelib tashladi.

Uloqni koʻrib, yoqalarimni ushladim. Yo, tavba, yo,
tavba! Oʻsha-oʻsha uloq. Lekin boʻyni yoʻq! Butlari yoʻq!
Haligina bor edi, bakovul qirqib tashlabdi! Bunday uloqni
yerdan koʻtarib boʻlmaydi! Boisi, ushlaydigan yeri yo'q!
Junidan ushlab koʻtarayin desa, juni yulinib ketadi!

Shunday boʻlsa-da, chavandozlar noumid shayton deya,
uloqqa talpindi. Ammo yerdan uzib ololmadi.

Bakovul koʻnglidagiday boʻldi! Ana endi bakovul
koʻpkarining oxirini aytdi:

— Eshitmadim demanglar, olgan-olgani! Olgan-olganiga shu uloqning oʻzi, bir kilo yogʻ, bir kilo guruch, sabzisi bor! O1!

Bunday uloqni yerdan uzib olishning bir yoʻli bor. Lekin juda-juda qiyin...

Baxtash tavakkal! Oʻzimizning Tarlonni minib oldim.
Uzangi yoʻldoshlarimga bot-bot tayinladim. Oʻzim uloqqa




qarab yurdim. Uzaldim, uzaldim... tagʻin uzaldim... uloq
junini eti bilan qoʻshib ushladim, gʻijimlab ushladim. Bor
kuchim bilan siltab koʻtardim, egar qoshiga oʻngarib oldim!
Koʻkragim ostiga bosdim, bilaklarim bilan bosdim!
Koʻz ilashmay qoldi!
Qolgan ish, Tarlon ishi boʻldi! Tarlon tulkiday chopdi!
Koʻpkari oxiri menda ketdi. Men zafar qozondim!
Birodarlar, oʻzbek eli oʻr keladi, oʻzi oʻjar, zoʻr keladi!

26

Rixsiyev qishloqqa koʻchib keldi.

Birov urilib keldi, dedi, birov shahardan bezor boʻlib
keldi, dedi. Urilib keldimi, surilib keldimi, ishqilib keldi.
Maktabda muallim boʻldi.

Bizdan ikki hovli narida otameros koʻhna hovlisi bor
edi. Ana shu hovlida yashadi. Qish boʻlsa-da, hashar qildi,
hovlisini sozladi.

Bir kuni meni-da hasharga aytdi. Oʻlmayinning kunidan bordim. Hamsoyachilik, qosh bor, qoboq bor-da.

Rixsiyev supada yonboshlab oldi. Qoʻlini loyga urmadi.
Hasharchilarga gap berib turdi.

Birodarlar, Rixsiyev quloq-miyani qoqib qoʻlga berdi!
Bidir-bidir... Olamda gap qolmadi! Qayerda urush boʻlayapti, qayerda surgun, qaysi mamlakat podshosi qayerga
bordi, nimaga bordi, nima dedi, poyezdda bordimi, samolyotda bordimi, mezbonlar bilan quchoqlashib koʻrishdimi,
yo, qoʻl uchida koʻrishdimi, hech nima qolmadi!

Boshim gʻuvillab qoldi. Tishimni tishimga qoʻyib chidadim.

Rixsiyev ertaga-da hasharga aytdi.

— Kelolmayman, ertaga koʻpkari bor, — dedim.

Shu vaqt uydan odam keldi. Palovga qaramadim, hadahalab uyga bordim. Uyimizda chaqaloq inga-ingaladi.

Birodarlar, men ota boʻldim, ota! Oʻgʻil! Xumor xolamiz oʻgʻlimizga momochi boʻldi!

Tongni koʻz yummay oqladim.

27

Ertalab Tarlonni suvlatmadim. Yemni kamroq berdim.
Qishloq mashrigʻidagi chimzorga bordim.

Otlar siyrak boʻldi. Borlari-da oʻzimizning otlar boʻldi.
Mehmon otlar taxchil boʻldi.




Tarlonni toʻdaga soldim. Tarlon toʻdaga kirmadi! Keyiniga tisarildi. Suvligʻini chaynadi, boshini sarak-sarak etdi.
Tizzam bilan biqiniga niqtadim, sagʻrisiga qamchiladim.

Tarlon seskandi, Tarlon turgan joyida yer depsindi.

Koʻz qoʻrqitar uchun boshi uzra qamchi havolatdim.

Tarlon ursang ur, mana, degandayin quloqlarini chimirib turdi.

Bildim, Tarlonda kayfiyat yoʻq, bildim!

Birodarlar, har bir otning oʻz fe'li atvori, kayfiyati
boʻladi. Ot kayfiyati yoʻq kunlari insonga boʻyin egmaydi.
Ana shu kunlari inson koʻp g'ashiga tegsa, inson yelkasidan
gʻarchillatib tishlab olishdan-da, qovugʻiga tarsillatib tepishdan-da qaytmaydi!

Bunday vaqtlarda ayrim chavandozlar qamchi dastasi
bilan otning boshiga uradi. Oqibat, ot jon achchigʻida chavandozini yiqitib qochadi.

Ana shunda ot insondan bezadi. Ot insondan qaytadi!
O`zining devlar ajdodiga tortadi! Ajdodlarini qoʻmsaydi,
adirlarga qarab qochadi. Galalarga borib qoʻshiladi.
Ayg'irlari bilan koʻrishadi, biyalari bilan suykashadi. Ajdodlarining havosini oladi! Bir-birlari bilan iskashadi. Inson zotidan nolib-nolib boshlaydi, koʻnglini yorib-yorib boshlaydi, dardini toʻkib-to“kib boshlaydi... Dev boshim bilan insonga bosh egdim, deydi, ta'zim qildim, deydi, qul
boʻldim, deydi, ammo el boʻlmadim, deydi...

Yoʻq, kayfiyati yoʻq kunlari otga indamaslik lozim
boʻladi, koʻngliga qarash lozim boʻladi!

Shu boisdan Tarlonni oshiqcha zarbalamadim. Toʻda tevaragini aylanib yurdim. Shunchaki tomoshagoʻy boʻldim.

Chimzorda yer yorib chiqqan choʻqir toshlar koʻp
boʻldi. Shu bois, chavandozlar koʻziga qarab chopdi. Otlarini qoqilib ketishdan avayladi.

Oqtuyoq otlar bir chetda tomoshagoʻy boʻldi. Boisi,
oqtuyoq otlar toshli yerda chopolmaydi. Toshlar tuyogʻini
urib tashlaydi.

Koʻpkari oxirida bakovul jar soldi:

— Chavandozlar deyman-ov, bugun ot kam keldi!
Uzoq-yaqindagilar toʻyning ikki kunidayam koʻpkari boʻlishini bilmagan-da! Shu boisdan Qobil polvon ertaga katta
koʻpkari beradi! Armonda qolma! 4

Uyda Tarlonni iliq suv bilan yuvdim. Qashilab-qashilab
parvarishladim.

Xufton vaqti-xufton vaqti toʻ“yxona tevaragini aylantir



dim. Karnay-surnaylar ovozini eshittirdim, to'yxona havosini oldirib-oldirib keldim. Keyin, hovli etagiga solqi qilib
boyladim.

Yarim kechada Tarlon kishnadi.

Tashqariladim, Tarlondan xabar oldim.

Tarlon old oyoqlari bilan yer tirnadi. Qoziqni aylanibaylanib chopdi. Pishqirib-pishqirib chopdi.

Toʻy havosi Tarlonni qoʻzgʻadi. Toʻy havosi Tarlonni
koʻpkariga chorladi!

Tarlon tushkun kayfiyatdan forig“ boʻldi!

28

Ertasi kuni otlar serob boʻldi. Ot koʻpligidan binoyiday
otlar-da toʻdaga tumshugʻini tiqolmadi.

Bir osh pishirim vaqt oʻtdi. Uloq yerdan qimirlamadi.
Qimirlasa-da, besh-oʻn odim sudralib borib, tagʻin tushib
qoldi.

Oxiri bir choʻbir ot enlik koʻkragi bilan toʻdani yoribyorib, uloqni olib chiqdi. Toʻda chetida chag'ir otliq bir
chekkagir chavandoz uloqni poylab turib edi, shu chekkagir chavandoz chagʻir otini choʻbir yonidan soldi. Jipslashib keldi-da, uloqni yuldi-ketdi. Ellik-oltmish qadamcha
chopib bordi.

Katta-katta koʻpkarilarda uloq toʻdadan sagʻal chiqsa
boʻldi, halol boʻladi. Shu bois bakovul darrov qamchisini
boshi uzra koʻtardi:

— Halo-o-ol! Tashla, Chagʻir, tashla! — dedi.

Birodarlar, chekkagir chavandoz oʻroqda yoʻq, mashoqda yoʻq, xirmonda hozir chavandoz boʻladi!

Chekkagir chavandoz toʻda chekkasida gir boʻlib poylab
yuradi! Shu sababli-da ularni chekkagir deydilar. Oʻzlarida, otlari-da chekkaga oʻrgangan boʻladi. Chekkagirlar
toʻdadan uloq ololmaydi. Chekkada turib, tayyor oshni
poylaydi. Uloq toʻdadan chiqdimi, boʻldi, chekkagir uloqni
tulkiday ilib ketadi.

Uloqni toʻdadan olib chiqqan chavandoz esa, mehnatiga kuyib qoladi!

Men ming azob bilan uloq olib chiqdim. Mening
ulogʻimni-da shu Chagʻir chekkagir yulib ketdi. Men sonimga urdim, attanglab qola berdim.

Chagʻir chekkagir boshga bitgan balo boʻldi.




Shunda men, bir ustalikni qoʻlladim. Uloqni oldim-da,
kun tarafga qarab ot soldim. Kunga yuzma-yuz chopdim.

Yonimda kelayotgan Chagʻir ot yoʻlda qolib ketdi. Boisi, Chagʻir otning koʻzi koʻk boʻladi! Kunga qarab chopolmaydi! Koʻzlari shafaqlanadi!

— Tarlonniki halol, Tarlonniki halol! Tarlon, ma,
haqing! Chavandozlar, endi qoralik qo'yaman! Mana! — dedi bakovul.

Bakovul shunday deya bir yirtim qizil matoni koʻz-koʻz
etdi. Matoni yarim qulochcha choʻp uchiga ildirib, bayroqcha qildi. Bayroqchani chimzor chetidagi kattaroq
oʻchoqday chuqur labiga qadadi.

— Mana shu chuqur qoralik! Kimki uloqni shu chuqurchaga olib kelib tashlasa bir qoʻy, ellik soʻm pul, bir toʻn
oladi! Qulogʻi ogʻirlar boʻlsa, qaytarib aytaman...

Qoralik — koʻpkarining eng mushkuli, eng qiyinidir.
Shu sababli-da koʻpkari gʻururidir, koʻ“pkari yuzidir. Qoralikni halollash chavandozga-da, otga-da faxr! Uloqni qoralikka bir marta olib borib tashlash, toʻdadan uch marta
uloq ayirishdan ziyod!

29

Koʻpkari qizigandan qizidi.

Shu vaqt, Jo'ra bobo ot yoʻrttirib keldi.

— Ziyodulla chavandoz, bizning Toʻriqniyam bir
koʻring, ukam, — dedi.

Joʻra bobo shunday deya, otdan tushdi. Jilovni menga
uzatdi. Men Tarlon jilovini unga berdim. Boboning qora
toʻrigʻini mindim.

Joʻra boboning gapini yerda qoldirib boʻlmaydi. Joʻra
bobo oltmishdan oshib qoldi. Ammo farzandi yoʻq...

Ikki marta uylandi. Ikkovida-da farzand boʻlmadi.
Uchinchisiga uylandi. Bundan-da boʻlmadi. Qoʻyib yuborgan ayollari boshqalarga tegib-tegib ketdi. Bolalik boʻlibboʻlib ketdi.

Shunda, Joʻra boboning boshi egilib qoldi. Yuzi koʻksiga qarab qoldi. Davralarda dasturxondan koʻz olmadi.
Koʻchalarda etiklari uchiga qarab yurdi. Ovozini qoʻyib gapirolmadi...

Joʻra bobo bir nimaga e'tibor berdi. Joʻra bobo, degan
ot eldan qoldi. El oʻzini, yo, uyini koʻrib, Joʻra boboni esladi. Koʻrishib, bardammisiz, Joʻra bobo, dedi. Bu uy Joʻra
boboniki, dedi.




Boshqalarning oti boʻlsa, hamisha el ogʻzida bo'ldi. Aytaylik, hamsoyasining oʻgʻli maktabga boradi. Muallim
yoʻqlama qiladi. Murodov, deydi. Hamsoyasining oʻgʻli
sapchib turadi, men, deydi. Sinfga bir kunda oltita muallim kiradi. Demak, hamsoyasi Murodning oti olti bor jaranglaydi. Hamsoyasining sakkiz bolasi bor. Bari maktabga boradi. Har birovi otasining otini kuniga olti marta jaranglatadi! Demak, hamsoyasi bir kunda qirq sakkiz bor el
ogʻziga tushadi!

Yana-tagʻin, koʻchalarda necha martalab oti aytiladi.
Bu kimning oʻgʻli? Murodning oʻgʻli! Bu kimning qizi?
Murodning qizi!..

Joʻra bobo joniga toʻydi. Bir tushda qoradori yedi. Ustidan sovuq suv ichdi. Yorilib oʻlmoqchi boʻldi!

Bir chinni kosa suvni ogʻziga olib bordi. Lablariga tekkizdi. Shunda, birdan aynidi. Mardona-mardona, achchiqma-achchiq ish qilish fe'li tutdi! Suvni zarda bilan otib
yubordi. Kosa chil-chil boʻldi...

Mol-qoʻylarini sotdi. Puliga qaymoqrang «Jiguli» oldi.
Rulni hamsoyasining toʻngʻich oʻgʻliga berdi.

— Aytgan yerimga mindirib borib kelsang boʻldi, —
dedi.

Asl maqsadi boshqa boʻldi. Asl maqsadi — mashinasi
koʻchani changitib yursin, odamlar bu Joʻra boboning mashinasi, desin. Joʻra boboning mashinasi qaymoqrang, desin. Yoʻlda GAllar ushlab hujjat koʻrsin, Joʻra bobo, degan
nomni oʻqisin...

Joʻra boboning bundan-da koʻngli toʻlmadi. Mashinasini pulladi. Puliga ana shu Toʻriqni oldi. Farzandlar nasibasini-da, farzandlar rizqi roʻzini-da ana shu Toʻriqqa
yedirdi...

Qaridi, oʻzi uloq chopmadi. Shunday boʻlsa-da,
Toʻriqni koʻ“pkarilarga boqdi, koʻpkarilarga shayladi. Chavandozlar bilan olislardagi koʻpkarilarga bordi. Birovning
oti tolib qolsa yo yaramay qolsa, ana shu chavandozga
Toʻrigʻini berdi.

Joʻra boboning dardi yolgʻiz boʻldi, dardi ezgu boʻldi:
Toʻrigʻi uloqni ayirsin. Bakovul uloqni Joʻra boboning oti
ayirdi, deya jar solsin. Joʻra boboning oti, kel, haqingni ol,
desin. Koʻpkari ahli Jo'ra bobo degan nomni eshitsin.
Qulogʻi ogʻirlar uloqni kim oldi, deya qayta soʻrasin. Shun



да bakovul, uloqni Joʻra boboning oti oldi, deya qayta-qayta jar solsin, Jo'ra bobo degan nomni olam-jahon odam
eshitsin...

Bakovullar-u chavandozlar Joʻra bobo dilidagini darrov
ilgʻab oldi.

Koʻpkarilarda Joʻra bobo Toʻrigʻini marhamat etsa, chavandozlar yoʻq demadi. koʻngliga qaradi. Joʻra bobo
Toʻrigʻini bersa berdi, bermasa, atayin soʻrab oldi.

Bakovullar Joʻra bobo koʻnglidan bordi.

30

Joʻra boboning Toʻrigʻiga qoralikni koʻrsatib keldim,
qoralikni iskatib keldim.

Xiyol oʻtdi, toʻda guvillab qoʻzgʻoldi. Uloqni bir Chil
ot olib chiqdi.

Birodarlar, Chil otning bir yeri koʻk, bir yeri oq, yana
bir yeri qora boʻladi. Shu boisdan chil-da!

Chil yoʻlini chap solib-chap solib chopdi. Chag£ʻir
chekkagir Chilga yaqin-da borolmadi. Chekkagir armonda qoldi.

Bakovul qamchisini boshi uzra silkidi.

— Bekor, Chilniki bekor! Qoralikka tushmadi! — dedi.

Chin, uloq chuqur labida ilashib qoldi. Uloq chuqur
ichiga tushsagina halol boʻladi.

Bakovul uloqni qoralikdan xolisga olib borib tashladi.

— Chavandozlar, qoʻyilgan zotlar joyida qoldi! Ol-ha,
ol! — dedi.

Boyanagi Chil ot uloqni tagʻin olib chiqaman dedi. Bir
havasim keldi, bir hayratim keldi. Nimaga endi faqat shu
Chil ot olayapti? Hatto chekkagirlarni-da dogʻda qoldirayapti?

Farosat bilan qaradim. Bir talay uzangi yoʻldoshlari
Chil ot tevaragini oʻradi. Chil chavandozi uloqni xotirjam
uzalib oldi. Toʻdadan sugʻurila boshladi. Uzangi yoʻldoshlari oʻzga otlarni Chilga yoʻlatmadi, yoʻl bermadi. Goʻyo
uloqqa talashayotgan boʻlib, Chil otni oʻrab-oʻrab chopdi.
Chil sag'risiga qamchilab-qamchilab, madad berib-madad
berib chopdi. `

— Darband! Hayda, Darband! Fayrat qil, Darband! —
deyishib chopdi.

— Bos, boʻsh kelma, Darband! — deyishib chopdi.




Demak, bular darbandlik chavandozlar boʻldi. Darbandlik chavandoz uloqni taqimiga bosib oldi. Ayqiribayqirib ot qoʻydi:

— Oho-hay, oho-hay, oho-hay! Hay otam, hay otam-a,
hay otaginam-a! Hayda-ya!..

Birodarlar, darbandlik chavandoz otni otam deyapti,
otam! Ahay-ahay!

Chil ot bu safar uloqni dangal tashladi.

— Halo-o-ol! Chil, Chil deyman-ov! Uloqni olgan
yeringga olib borib tashla! Chavandozlar, endigi zotga katta bir hoʻkiz qoʻyildi. Soʻysang bir toʻyni toʻydiradi! Ol,
armonda qolma!

Toʻda yana qoralikka qarab ot qoʻydi. Uloq bu gal «8Mart» kolxozilik Samanda boʻldi. «8-mart»liklar haybarakalla qildi:

— Qoʻyma, «8-Mart», qoʻyma!

— «8-mart», ehtiyot boʻl, ketingdan Chagʻir borayapti!

— Bos, joning boricha bos!

— «8-Mart», otni qamcehila!

Hoʻkiz «8-mart»liklarda ketdi.

31

Endigi uloqni men olib chiqdim. Otlar oldimni oldi.
Yoʻlimni yopib chopdi, yonlarimni yopib chopdi. Otlar meni qoralikka yoʻlatmadi.

Birodarlar, yolg' iz otning changi chiqmaydi, changi
chiqsa-da, dongʻi chiqmaydi!

Alamimdan xunob boʻldim. Oʻzimizning chavandozlarga baqirdim:

— Jonlaring bormi?! Kelinglar-da endi!

Shundagina bizning chavandozlar oʻziga keldi. Gapni
bir yerga qoʻydi.

Men yana uloqqa kirdim. Uzalib, uloqni yerdan uzdim.
Joʻra boboning Toʻrigʻi olgʻa yurdi.

Bakovul jar soldi:

— Uloqni Joʻra boboning oti koʻtarayapti, Joʻra boboning!

Besh-olti qoʻl uloqqa uzaldi. Ammo men kuch bermadim. Uloqni bor kuchim bilan ushlab oldim. Toʻdadan
sugʻurilib chiqdim.

— Uloq Joʻra boboning otida! Eshitmadim demanglar,
Joʻra boboning otida!



Uzangi yoʻldoshlarim tevaragimni olib chopdi. Oʻzga
otlarga yoʻl bermadi. Joʻra bobening Toʻrigʻini qamchiladi,
baybarakalla qildi.

— Ha, bos, Joʻra boboning oti!

— Ha, selkillagan yolingdan aylanayin! Hayda-ya, Joʻra boboning oti!

— Iy-iy-iy, iy-iy-iy!..

Dupur-dupur-dupur... Otlar pishqirdi, otlar kishnadi.
Yollar selkilladi. Dumlar tovus pati misol yoyildi.
Tuyoqlar ostidan chang oʻrladi. Dupur-dupur-dupur...

Joʻra boboning oti qoralikka zabt bilan keldi. Chuqurdan sapchib oʻtdi. Shunda uloqni qoʻyib yubordim.

— Hal-o-ol! Joʻra boboning Toʻrigʻiniki halol! Joʻra boboning Toʻrigʻi, kel, haqingni ol!

Haqni olib, Joʻra boboning oldiga bordim. Joʻra bobo
jilmayib, bosh irgʻadi. Tevarakka gʻolibona ham xushvaqt
qaradi. Koʻrdilaringmi, uloqni bizning otimiz oldi, degan
boʻldi.

32

Qish qaridi.

Havoda koʻklam isi anqidi. Boychechaklar ketidan
qoraqoshlar ochildi.

Koʻklamni bagʻrimga bosdim, toʻyib-toʻyib iskadim.

Bir gap eshitib, koʻklam kayfiyatim qish boʻldi.
Koʻklam rangim sindi.

— Jamiki otlar goʻshtga topshirilar emish.

Kolxoz radiouzeli shunday dedi.

Brigadir uyma-uy yurib aytdi. Vajini soʻradim. Brigadir
yelka qisdi. Koʻrsatkich barmog'i bilan shipni koʻrsatdi.

— Bari yuqoridan, bizda gap yoʻq, — dedi.

Brigadir aytgan yuqoridan odam keldi. Idora oldida
koʻrdim. Yonida ikkita milisioneri-da bor. Kattalar uymauy yurib, ot oldi.

El ot bermayin desa — kattalar! El yoqalashayin desa — yonida shapkalar!

El ostonagacha otlariga ergashib bordi.

El qonqora qaqshadi.

El dardi ichida boʻldi.




33

Ha-ye, dedim, peshonada borini koʻramizda-ye, dedim.

Hofiz qassobdan ikki kilo qoʻy goʻsht oldim. Belboqqinamga tugib, uyga keldim. Supada chordana qurib,
goʻsht nimtaladim. Lahimni biryoqli, suyakni biryoqli qildim. Ukkagʻar Hofiz qassob sersuyak qilib beribdi. Xiyla
ovora boʻldim.

Shu vaqt, Tarlon pishqirdi.

Ko'zimni goʻshtdan olib qaradim.

Tarlon joyida telbalarcha irgʻishladi. Oʻzini uyoqqa urdi, buyoqqa urdi. Tasir-tusur yer tepdi. Old oyoqlari orasiga tumshuq tiqdi. Qorniga tumshuq choʻzdi. Sagʻriniga
tumshuq choʻzdi. Tumshug'i sag'rinlariga yetib-yetmadi.

Dumlari bilan sagʻrinlarini urdi, qorinlarini urdi.

Orqa oyoqlarini ketiga siltab-siltab pishqirdi. Goʻyo bir
nimani tepgan boʻldi.

Men avval-avval, Tarlon shoʻxlashib oʻynayapti, deb
oʻyladim.

Yoʻq, Tarlon shoʻxlashib oʻynamadi.

Tarlon dingilladi! Ding-ding etdi!

Shu Tarlon yo ya'juj-ma'juj koʻrdi, yo olaboʻji koʻrdi,
deya oʻyladim.

Hadahalab bordim. Tevarak-boshni qaradim. Ya'jujma'juj-da koʻrmadim, olabo“ji-da koʻrmadim.

Hayron boʻldim. Ot arqonini ushladim.

— Tak-tak, tak deyman! — dedim.

Tarlon shunda-da dingilladi. Dingillab, arqonini yulqidi. Dingillab, arqonini silkidi.

Ketimga chalqayib oyoq tiradim. Arqonni qoʻshqoʻllab
tortdim. Shunda-da boʻlmadi. Dalbanglab-dalbanglab ketdim. Bor-ye, deya arqonni qoʻyib yubordim.

Bor e'tiborim bilan qaradim. Bor farosatim bilan oʻyladim. Qarab-qarab topdim, oʻylab-oʻylab topdim.

Bizning Tarlonga goʻbalak doridi!

Goʻbalakda bingak nishiday zahar nish boʻladi. Shu nishini ot badaniga suqib-suqib ola beradi.

Goʻbalak osmondan tushmaydi, yerdan chiqmaydi.
Chetdan-da uchib kelmaydi.

— Unda, goʻbalak qayerdan keladi? Goʻbalak otning oʻzida boʻladi! Ot deb atalmish har bir jonivorning oʻz goʻbalagi boʻladi! .

Goʻbalak otning qayerida bino boʻladi? Goʻbalak ot
ning dumi ostida bino boʻladi!




Shu bois, goʻbalak otpashsha deyiladi!

Bir qoʻlim bilan ot arqonidan mahkam ushladim. Bir
qoʻlim bilan kallamdan telpagimni oldim. Telpagimni shaylab turdim.

Goʻbalak ot dumi ostidan chiqdi degandan, telpagim bilan tapillatib urib oʻldirdim.

Joyimga qaytib borib oʻtirdim.

Tarlon tagʻin qozig'ini aylanib-aylanib chopdi. Dirkdirk oʻynadi. Oʻynab-oʻynab pishqirdi.

Tarlon goʻbalakdan xalos boʻldi-da! Endi, oʻ“ynaydi-da!

Tarlon dumlari yoyildi, yollari hurpaydi. Yollari bir
chap boʻynida, bir oʻng boʻynida oʻynadi!

Bir qoʻlim go'shtda, bir qoʻlim pichoqda qoldi. Koʻzim
Tarlonda qoldi! Yo, pirim-ye, yo, pirim-yet Goʻshtga topshiradi? Shunday zotni-ya? Shunday xushroʻy zotni-ya?
Goʻsht qiladigan boshqa jonivor quridimi? Oʻzi, qanday
qilib goʻsht qiladi? Mana bundaymi?

Dasturxondagi goʻshtga tikildim. Ana shunday-da? Tarlon hademay shunday boʻladi-da? Lahimi biryoqli, suyagi biryoqli boʻladi-da? Eb-ey, eb-ey!

Keyin, kalla-poychasi alohida boʻladi. Tuyoqlarini itga
otib yuboradilar. Itlar tuyoqlarni gʻajib yeydi. Faqat
tuyoqdagi nag'ʻallar qoladi.

Yollari bilan dumlarini ko“mib tashlaydilar. Yollar tuproq ostida chiriydi. Shunday yollar-a? Bu yol emas, ipak,
ipak! Bu yol emas, doʻmbira tori, doʻmbira tori!

Tarlon ot emas, Jumanbulbul kuylagan «Kuntugʻmish»!
Fozil Yoʻldosh kuylagan «Alpomish»!

Gajak-gajak boʻyinlar boʻyin emas, doʻmbira, doʻmbira!

«Kuntugʻmish»ni goʻshtga topshirib boʻladimi? «Alpomish«ni goʻsht qilib boʻladimi?

Tarlon dirkillab-dirkillab oʻynadi. Birdan oyoq ildi.
Orqa oyoqlarini keng yoydi. Boshini sarak-sarak qildi. Old
oyoqlarini koʻtardi! Tagʻin, tagʻin-da koʻtardi. Old tizzalarini xiyol bukdi. Old tuyoqlari yerga egildi. Quloqlari
olgʻa ding boʻldi.

Tarlon orqa oyoqlarida tik turdi!

Devor uzra olis-olislarga qaradi. Bobotogʻ choʻqqilariga
qaradi. Qaradi-qaradi... bor ovozi bilan kishnadi!

Qishloq uzra kishnash taraldi. Xayol qildim, adirlardan aks sado keldi. Xayol qildim, kishnash Bobotoqqacha
bordi. :

Birodarlar, tani jonim rohat qildi! Jonim entikdi, tanim
yayradi! Koʻnglim xoʻrsindi, koʻnglim joʻshdi.




— Ahay-ahay! Ha, ovozginangdan-a! — dedim. Oʻzim
kulib, oʻzim aytdim!

— Ha, jon! — dedim.

Kishnash emas, rubobiy musiqa eshitganday boʻldim!
Doʻmbira sozi eshitganday boʻldim!

Birodarlar, ot — rubobiy musiqa, ot — koʻrkam suvrat!

Bali-ye, Tarlonboy-ye, bali-ye!

Koʻzim yana qoʻlimdagi goʻsht bilan suyakka tushdi...

Yoʻq-yoʻq, oʻlsam-da yoʻl qoʻymayman...

34

Yarim kechasi Tarlonni jabduqlab mindim. Obshirga ot
qoʻydim.

Obshir qishlogʻi kunbotarida oq tuproqli adirlar, tepalar moʻl. Ana shu tepalar nishabida kamarlar moʻl. Tarlonni ana shu zimiston kamarlardan birovga olib kirib bogʻladim. 
Kun yoyildi, olam munavvar boʻldi. Ana shunda uyga
qaytib keldim. Ta'tillanib, podayotoqqa bordim.

Oqshom vaqti oʻn kilo arpa bilan bir qop somonni aralashtirdim. Qosh qoraytirib, qopni orqalab joʻnadim.
Yoʻlda terladim. Dam olib-dam olib bordim. Qopni kamarga suyab qoʻydim. Kaftimda gugurt chaqdim. Tarlon
koʻrsin, meni tanisin deya, olovni yuzimga olib keldim.
Tarlon yemsirab, iltijoli pishqirdi.

Tarlonni yetakladim. Shu yaqindagi ariqdan suvlab keldim. Toʻrvasida yem berdim. Badanlarini qashiladim. Tarlonga qarab-qarab ketdim.

Uyda tamaddi qildim, yonboshladim. Oyoqlarimni yozdim. «Vaqt» eshittirishlari-da ado boʻldi. Shunda, toʻshakka oʻtib yotdim. Koʻzim ilindi, koʻzim ketdi.

Bir mahal, ayolimiz turtdi.

— Tursin, birov chaqirayapti, — dedi.

Uyqusirab, qoʻzgʻoldim. Choponimni yelkamga tashlab,
tashqariladim.

Olapar itimiz darvozaga tarmashib-tarmashib hurdi.
Olaparimizga doʻqlab-doʻqlab bordim. Olapar dumini likillatib-likillatib, oʻzini chetga oldi.

Darvozani ochib qaradim. Ostonada raisimiz, undan
keyin doʻppili odam bilan ikkita militsioner boʻldi.

Raisimiz boshi bilan doʻppili odamga ishora qildi.

— Bu kishi rayon vakili, qishloq xoʻjalik boshqarmasidan, — dedi.




— Binoyi, binoyi. Qani, ichkarilangizlar.

Doʻppili odam ichkariladi. Ketidan boshqalari ergashdi.

Kattalarga sinchiklab-sinchiklab qaradim. Doʻppili katta mendayin bir kal boʻldi. Oʻzimizdan ekan, dedim.

Kal katta tevarakka alangladi.

— Ot qani? — dedi.

— Qanday ot? — dedim.

— Ot qanday boʻladi? Toʻrt oyoqli, ikki quloqli ot-da.

— Menda unday ot yoʻq, katta. Kaldan taroq soʻrama,
deydilar. Siz boʻlsa, ot soʻrab oʻtiribsiz.

— Top, top, kallani garang qilma! Adi-badi aytishib
oʻtirishga vaqt yoʻq. Senga oʻxshaganlarning soni mingta!

— Menda ot nima qiladi, katta. Ana, qarangizlar.
Boʻlsa olib keta beringizlar.

Kal katta barmoqlarini oʻynatib, militsionerlarga imo
qildi.

— Tintinglar! — dedi.

Militsioner bilakday xitoyi fonarlarini yoqdi. Molxona,
otxonalarni qarab keldi.

— Oʻzi yoʻq, tezagi bor ekan, — dedi.

Kal katta menga yuzlandi.

— Ana, tezagi bor deyapti-yu? — dedi.

— Men sizga aytsam, katta, eshikli uy, mehmonlarning
oti tezak tashlagandir-da. Tashlama deb boʻlmaydi,
mehmon ot.

— Familiyang nima? Xoʻ-oʻsh, Qurbonov, ta-a-ak,
Qurbonov Ziyodulla. Mana, roʻyxatda turibsan, oting bor.
Gap shu, ertaga yana kelamiz. Otni topsang topding, topmasang, oʻz o“pkang oʻzing bilan boʻlsin!

Kal katta darvozaga qarab yurdi. Ketidan militsionerlar
shaxdam odimlar otib joʻnadi. Raisimiz kattalar ketidan
pildirab ergashdi.

Shunda, ichkaridan onamiz chiqib keldi.

— Ayt, ulgu berib ketsin, — dedi.

Kattalarni darvoza ostonasida yetib oldim.

— Katta, uyda chaqalogʻimiz bor, otini Ibrohimboy
deydilar.

Kal katta yelkasi bilan gapirdi.

— Nima qilay shunga?

— Chaqaloqli uyga bemahalda kelib boʻlmaydi. Mabodo birov bilmasdan kelib qolsa, undan ulgu olib qolish l0zim.

— Qayerdan olasan?




— Bizga baribir. O'ngiringizning uchidan maydagina
bir ip boʻlsa-da mayli. Ayollar chaqaloqli uyda ipni isiriqqa
qoʻshib tutatadilar.

— Endi, shungayam etagimni yirtaymi?

— Yoʻq, yirtish darkor emas, katta. Kiyimingizga ilashgan biror-bir qil boʻlsa-da boʻladi.

Kal katta qoʻl siltadi. Yo'liga burilib ketdi. Men qaytib keldim.

— Ulgu bermadi, — dedim.

Onamiz qargʻab-qargʻab ichkariladi. Taypoq toboqda
isiriq tutatdi. Chaqaloqli uyni uch aylantirdi. Ziyonzahmatlarni quvdi.

35

Kattalar xoʻjakoʻrsinga lalmi doʻq urib ketdi, deb
oʻyladim.

Yoʻq, ertasi kuni tagʻin keldi.

Iskalanib-iskalanib otxonani qaradi, chaqaloqli uyni
qaradi.

Kattalar qilig'i hamiyatimga tegdi. Tishimni tishimga
zoʻrgʻa bosib turdim.

— Xoʻsh, qani? — dedi kal katta.

— Nima qani?

— Ot!

— Ot? Katta, siz menga qaysi bozordan ot olib berib
edingiz? Denovning bozoridanmi, yo, Shoʻrchining bozoridanmi?

— Tishingni koʻp gʻijirlatma, biz sendan qoʻrqmaymiz!
Yaxshilikcha otni chiqar! Qoʻsha-qoʻsha mol, qoʻy, tovuq,
ot... buncha hayvonni nima qilasan? Ana, magazinda hamma narsa muhayyo. Goʻsht deysanmi, sut, kefir deysanmi...

— Katta...

— Nima, yo, kapitalist boʻlmoqchimisan? Kechirib
qoʻyasan! Biz sotsialistik jamiyatda yashayapmiz! Hademay
kommunizmda yashaymiz! Toʻgʻrimi, oʻrtoq rais?

Raisimiz labbaygoʻy boʻldi.

— Toʻgʻri, kommunizm sari bormoqdamiz! — dedi.

— Yo, ot minib bosmachi boʻlmoqchimisan? Kechirib
qoʻyasan! Oʻzi, ajdodingda bosmachi oʻtmaganmi? Bir tekshirib koʻrish kerak...

— Katta, unday demang. Otam bechora sovet tuzumini
deb qurbon boʻldi. Otga kelsam, ot — yigitning yoʻldoshi,
katta. Qolabersa, ot bilan koʻpkari chopamiz.




— Iya-iya, sen oʻzi qaysi jamiyatda yashayapsan, miya?
Shu paytgacha eshakning qulogʻiga tanbur chertyapmanmi? Koʻpkari — eskilik sarqiti! Koʻpkari — yovvoyilar
oʻyini!

— Katta... oʻzi, kal kalla — kalla emas ekan-da! Bir
mening kallam shundaymikin desam, siznikiyam menikidan
qolishmaydi!..

— O`ʻchir-ye...

— Katta, enamni so“kmang. U bechora ichkarida nevarasiga qarab oʻtiribdi. Sizga bundayin beposhna gaplar ep
boʻlmaydi.

— ОтсШг деутап-уе...

— Esa, men ham sizning...

Gapim oxiriga yetmay qoldi. Kal katta qulochkashlab
jagʻimga urdi. Qoʻli ayolning qoʻliday ekan, jagʻim og'ʻrimadi. Gapimni oxirigacha yetkazib aytdim.

Shunda kal katta ketimga tepmoqchi boʻlib shaylandi.
Men oʻzimni chetga oldim. Chap berib qoldim.

Kal katta oʻz shashti bilan, oʻz zabti bilan supadan
.uchib ketdi.Chuqurga borib tushdi.

Raisimiz dovdirab qoldi.

— Eb-ey, eb-ey!..— dedi.

Chuqurga sakrab tushdi. Kal kattani suyab olib chiqdi.

Kal katta hansirab-hansirab nafas oldi. Qoʻli bilan meni koʻrsatdi.

— Ushlanglar, banditni ushlanglar! — dedi.

Ikki militsioner ikki yonimdan keldi. Qoʻllarimni ketimga qayirdi. Ketimga bir tepdi. Kolxoz idorasiga olib
bordi. Maydagina mashinaga bosib joʻnadi.

Yoʻlda qusib-qusib bordim.

Birodarlar, benzin isini yomon koʻraman! Benzin boshimni aylantiradi. Koʻnglimni aynitadi, qustiradi. Osmondan tushganday boʻlib qolaman.

Rayonga keldim. Organ oldida mashinadan tushdim.
Kal katta ketidan chap tarafdagi oynavand xonaga kirdim.

Telefon oldida oʻtirgan militsionerlar oʻrnidan turdi. Kal
katta militsionerlarga kiyimlarini koʻrsatdi, dardini aytdi.

— Hamkasblaring bilan davlatga goʻsht olish uchun borib edik, — dedi. — Mana bu tipga otni ber, desam bermadi. Meni tutib soʻ“kdi. Onam ham qolmadi, xotinim ham
qolmadi. Keyin, bir urib chuqurga agʻanatib yubordi. Mana fakt — ust-boshim loy! Hamkasblaring jonli guvoh!
Ana, rais ham bor. Toʻgʻrimi, rais?




— Toʻgʻri! Toʻgʻri! Chuqurga yumalatib yubordi! —
ma'qulladi rais.

Bir militsioner soʻkinib, oldimga keldi.

— Uh, hayvon, uh, bandit! Sen hali rahbarlarga qoʻl
koʻtaradigan boʻldingmi? — dedi.

Militsioner ichimga urdi. Men ichimni ushlab, boshim
bilan devorga suyandim. Koʻnglim ozdi, koʻz oldim
qorongʻi boʻldi. Odamlar goh uchta, goh toʻrtta boʻlib
koʻrindi... Xona bir yumalab, yana joyiga keldi.

Militsioner kal katta oldiga qogʻoz qoʻydi.

— Mana, raport yozib, boshliqqa olib kiring. Buni bir
tiqib qoʻyaylik, koʻzi ochiladi.

Kal katta qogʻozni toʻlgʻazib, olib ketdi. Xiyol oʻtib,
yana qaytib keldi.

— Tush oldimga! — dedi.

Men oldiga tushdim. Tor yoʻlakdan hovliga chiqdim.
Keyin yana bir xonaga kirdim.

Xona toʻrida baqaloqli bir odam oʻtiribdi. Oʻtirishidan
katta odam koʻrindi. Yelkasidagi yulduzlari-da katta-katta
boʻldi.

Kal katta qoʻli bilan meni koʻrsatdi.

— Mana bandit! — dedi.

Toʻrdagi katta vazmin ovozda soʻradi:

— Nega rahbarlarni urasiz, o`rtoq Qurbonov?

Men bor gapni qoʻshib-chatmay aytib berdim. Toʻrdagi
katta endi nima deysiz, degan boʻlib, kal kattaga qaradi.
Kal katta oʻrnidan turib ketdi.

— Yolgʻon! U oʻzini oqlayapti! Biz rahbarlarga ishonasizmi, yo, mana shunga oʻxshagan podachiga ishonasizmi?

— Albatta rahbarlarga ishonaman. Rahbarlar yolgʻon
gapirmaydi.

— Boʻpti-da!

Oʻpkam toʻlib-to“lib keldi. Dimogʻimda mingʻirladim:

— Katta bova, meni melitsalaringiz urdi...

— Nima-nima? Urdi?

— Eshik oldida urdi. Hushdan ketib qoldim...

— Unday boʻlishi mumkin emas, hozir chaqiramiz.

Ostonada ichimga urgan militsioner qora berdi.

Qoʻlini chekkasiga tekkizib gʻoʻddaydi.

5 — Buyrugʻingizga binoan keldim, oʻrtoq polkovnik! —
edi.

— Leytenant Ismatov, ayting-chi, nega bu kishini urdingiz?




— Kimni? Qoʻlimniyam tekkizganim yoʻq, oʻrtoq polkovnik!

— Urdi deyapti-ku.

— Sof leytenantlik soʻzim, qoʻl koʻtarganim yoʻq! Ana,
serjant Xalilov ham bor, chaqirib soʻrashingiz mumkin.

Oʻng qoʻlimni qornimga qoʻyib koʻrsatdim.

— Manavi yerimga urdi... — dedim.

Shunda kal katta gapga suqildi.

— Qo'ʻliniyam tekkizgani yoʻq, oʻzim ustida edim! —
dedi.
" To'ʻrdagi katta menga yuzlandi.

— Ana, eshitdingizmi, oʻrtoq Qurbonov? — dedi. —
Biz urmaymiz! Sovet militsiyasi urmaydi!..

36

Badboy hujrada yotdim.

Hujrada kun-da bir boʻldi, tun-da bir boʻldi. Bir mahal
temir darvoza sharaqlab ochilib, sharaqlab yopildi.

Birov ichkariladi.

— Kal, qayerdasan? — dedi.

Ichimga urmish militsioner ovozini darrov tanidim.

Joyimdan turdim. Darvoza taraf yurdim.

Militsioner yoqamdan bir qoʻllab ushladi. Bir-ikki silkiladi.

— Nimaga meni boshliqqa sotding? — dedi.

— Sotmadim, birodar, bor-yoʻgʻi urganingizni aytdim, — dedim.

— Urdim? Qachon urdim?

Militsioner chotlarim oralatib tepdi.

— Men urdimmi?

Militsioner sozlab tepdi.

— Seni urdimmi?

Militsioner yomon tepdi!

— Men-a? Seni-ya?..

Chotlarim uyushib-uyushib ogʻridi. Achishib-achishib
ogʻridi.

Ketim bilan shilq etib tushdim...

Tong-saharlab badrabxona tozaladim. Hovli supurdim.
Koʻcha supurdim.

Onamiz bilan ayolimiz xo ёниб olib keldi.

Onamiz yigʻlab-yigʻlab hol soʻradi.

Ayolimiz kuyib-kuyib koʻngil soʻradi.




Onamiz bilan ayolimiz biri qoʻyib, biri qargʻadi:

— Senlar mening bolaginamni oyoqosti qilgan boʻlsang,
sen shapkalarni xudoyim xudovando oyoqosti qilsin!

— Xudoyim xudovando, bolaginangning oʻlganini koʻr,
sendaychikin shapkalar!

— Xudoyo, shu otlar bilan qoʻshilib, o'zing ham goʻsht
boʻlib ket, sendaychikin shapkalar!

— Xudoyo, qirgʻinning oldida qirilib ket, sendaychikin
shapkalar!

— Ilohi omin, xudo bandam desa, Muhammad
paygʻambar ummatim desa, shul shapkalar elga ermak,
xalqqa shaloq boʻlsin, ollohu akbar!

Onamiz bilan ayolimizga Tarlonni aytmadim. Ayol zoti
ogʻzi boʻsh boʻladi. Birov-yarimga aytib qoʻyadi.

Qolabersa, Tarlonni yolgʻiz oʻzimga oʻrgatib edim. Shu
bois, Tarlon mendan oʻzgani oʻziga yoʻlatmaydi. Oʻzgalar
qoʻlidan yem-da yemaydi.

37

Rosa oʻn kunda ozod boʻldim.

Yoʻlda koʻnglimga hadik tushdi. Hadik tanamga-da
yoyildi.

Uyim qolib, Obshirga yoʻl oldim.

Adirga oʻrladim. Kamar oldida serrayib qoldim. Ketimga chalqaydim. Koʻkragim ostida bir nima koʻpirib keldi.
Koʻzlarim otilib ketadiganday boʻldi.

Kamarda... kamarda toʻrt tayoq ustida bir nima turdi.
Joni bormi, yoʻqmi, bilib boʻlmadi. Ikkita nima yiltiradi.
Koʻzlar boʻldimikin?

Ichkari kirdim. Tarlon boʻyniga osilib-osilib yigʻladim.
Toʻyib-toʻyib yigʻladim...

Tarlonni kamardan olib chiqdim. Adirdan pastga
yetakladim. Tarlon ohista-ohista pastladi. Pastlayotib, old
oyoqlari bukildi. Yiqilib ketayin-yiqilib ketayin dedi.

Ariqdan sagʻal suvladim. Ariq yoqalatib yetakladim.
Oyoqlarini yozdim. Qashilab yuvdim. Yana suvladim.

Kamarga qaytarib olib keldim. Burchakda turgan qopdan toʻrvada yem olib kelib osdim.

Tarlon jonlanganday boʻldi.




38

Birodarlar, necha-necha qorabayirlar ketiga qarabqarab ketdi.

Necha-necha jiyronlar kishnab-kishnab ketdi.

Necha-necha samanlar goʻsht boʻlib ketdi!

Qishloqda otlar kishnamay qoldi.

Saharlari koʻchalarda ot tuyoqlari tikillamay qoldi.

Oqshomlari otlar tarsillatib yer tepinmay qoldi.

Adirlarda otlar dupur-dupur chopmay qoldi...

Chavandozlar emchakdoshi urushdan qaytmagan
“boʻzbola misol mungʻayib qoldi.

Kelinlar otda emas, mashinada keladigan boʻldi.

Olamni mashina ovozi buzdi: dut-dut-dut...

Qishloqda ot nomi oʻchdi.

39

Ora sovidi. Qishloq tinchidi.

Ana shunda Tarlonni uyga olib keldim.

Chavandozlar beliga pul oʻrab, Oboqliga yoʻl oldi.
Oboqlidan ot olib keldi.

Ot bilan ajab gaplarni-da topib keldi.

Go'shtga ot olish koʻpga kelgan toʻy emas emish.
Oboqli taraflarda otlar bus-butun emish, tus-tugal emish...

40

Bu gap qishloqdagi besh-olti arizaboz qulogʻiga yetdi.

Arizabozlar qulogʻi ding boʻldi. Arizabozlar kechalari
uyma-uy yurdi, ariza toʻpladi.

Bir kecha biznikiga keldi. Arizabozlar sultoni boʻlmish
Botir mirob sirli ovozda tayinladi:

— Barvoza ichkaridan tambalansin. Hovli chirog'i
oʻchirilsin. Bola-chaqa bu uyga yaqin yoʻlatilmasin. Ichkari
eshik zichlab yopilsin. Deraza pardalari tushirilsin. Soʻng,
qarshimizga kelib oʻtirilsin!

Botir mirob aytganlarini bajarib keldim. Davraga
qoʻshilib oʻtirdim.

Arizabozlar boshimdan kechgan savdoni gapirib berishimni soʻradi.

Men sir bermadim, talmovsiradim. Boisi, oʻshanda oʻn
kun yotganim elga doston boʻldi. El orasida yuruvsiz
boʻldim. Mana, dostonim deyarli unut boʻldi. Koʻngilsiz
dostonimni yana qoʻzgʻagim kelmadi.




— Botir aka, boʻlgan ish boʻldi, boʻyogʻi sindi.
Qo'ying, shu arizabozlikni, — dedim.

— Iya-iya! Hey, ogʻizga qarab gapirilsin! Kim arizaboz?
Bizmi? Biz — yozuvchimiz, bilib qoʻy, yozuvchi! Xalq
yoʻlidagi, haqiqat yoʻlidagi yozuvchilarmiz! Anavi gʻazal,
roman... yozuvchilar yana nima yozadi, oʻrtoq Hamidov?

Qabatidagi adabiyot muallimi oʻz ulushini qoʻshdi:

— Poema, ballada...

— Ha-ha! Poema, ballada yozuvchilaring yozuvchi
emas, biz yozuvchi! Mana, biz! Yozuvchilaringning asarlarida fakt yoʻq, adres yoʻq! Masalan, mana oʻzimizning
Togʻay! Bo'ri bechoraning oʻgʻli! Olishni kitob qilib
yozdi. Endi koʻpkariniyam kitob qilayotgan emish.
Yozishga yozdi, lekin tekshirtirmadi, chora koʻrdirmadi.
Xalqqa nafi tegmadi. Xalq yozuvchilarning kitobini pul
sarf qilib oladi. Vaqtini isrof qilib, erinmay oʻqiydi.
Keyin... qaygʻuli asarni nima deydi, oʻrtoq Hamidov?
Ha-ha, tragediya! Tragediya boʻlsa ta'sirlanib yigʻlaydi.
Agar... o'rtoq Hamidov? Vo-vo-vo, satirik boʻlsa, qahqah urib kuladi. Bari quruq safsata! Xalqning biror-bir
ishini bitkazib bermaydi. Xalqning kam-koʻsti esa achib
yotibdi. Xalqqa kim amaliy yordam beradi? Biz! Demak, asl yozuvchi biz! Toʻgʻri, yozganlarimizni kitob
qilib chiqarmaymiz. Asarlarimiz turli idoralarda qolib
ketadi. Lekin kitob qilib chiqaramiz desak, chiqaramiz.
Ana, sandiqda yuzlab shikoyat asarlarimiz nusxasi taxlanib yotibdi. Ikkinchi marta ogʻizdan arizaboz degan
gap chiqarilmasin, ha!

— Tavba qildim, aka, tavba qildim.

— Shunday boʻlsin! Endi gapirilsin. Boshidan boshlansin.

— Shu, bir kechasi mendan beshbattar iyigʻi chiqqan
bir kal keldi. Yonida ikkita shapka-da bor...

— Menga qaralsin, nima, dunyoning ishi koʻpkarimi?
Kal deyilmasin! Oʻrtoq Falonchiyev deb aytilsin! Shapkang
kim? Militsioner? Menga qaralsin, shapka inson emas!
Shapka — latta! Shapka — karton qogʻoz! Shapkani javobgarlikka tortib boʻlmaydi! Leytenant Falonchiyev, serjant
Falonchiyev deb aytilsin!

— Xoʻp. Oy hamsoyamiz Qulmat polvonning teraklari
uchiga osilib qolganda...

— Uf-f, mabodo shoir-poir emasmisan? Boʻlmasa nega
oydan, yulduzdan gapirasan? Oydan pastga tushilsin! Yer



dan gapirilsin! Lirika suvga borib aytilsin! Bizning ishimiz
jiddiy, xalq ahamiyatiga molik ish! Sudlarda qatnashilganmi? Yoʻq? Unda, kolxoz hisobot majlisida kaminaning
nutq soʻzlagani koʻrilganmi? Ana, kamina majlisda qanday
gapirgan boʻlsa, ana shunday gapirilsin!

Botir mirobning kolxoz umumiy majlisida gapirishini
yodladim. Xuddi mirobday qoʻllarimni qornimga qovushtirdim. Boshimni tik tutdim. Kiprik qoqmadim. Dona-dona
qilib aytib berdim.

Mirob oldimga qogʻoz bilan qalam qoʻydi.

— Endi qanday aytilgan boʻlsa shunday yozilsin. Nimaga? Beshinchi sinf? Ma'lumoting mendan bir sinf yuqori
boʻlaturib yozolmaysanmi? Ha, mayli. Oʻrtoq Hamidov, siz
yozing, bu kishi qoʻl qoʻyib beradi.

Birodarlar, arizabozlardan Denov qolmadi, Termiz qolmadi, Toshkent qolmadi. Idorama-idora chopdi.

Arizaboz degani ajabtovur el boʻldi. Boʻlmasa, arizabozlarning otini olmadi. Arizabozlarga yel-yugur, deb,
birov bir chaqa bermadi. Arizabozlar oʻzlari yonidan
oʻzlari chopdi.

41

Bir safargisida meni-da ergashtirib joʻnadi.

— Boshingdan oʻtgan savdoni oʻz tiling bilan oʻzing
aytib berasan, — dedi.

— O'zi, qayerga borayapmiz? — dedim.

Botir mirob shahodat barmog'ini labiga bosdi.

— Tish-sh-sh! — dedi.

Arizabozlarga ergashdim. Dushanbega yoʻl oldim.
Yoʻlda avtobus derazasidan ikki marta qusdim.

Dushanbedan Moskvaga uchdim.

Umrimda birinchi marta samolyotda uchdim. Qani,
koʻrayin, qani, samolyot degan ulov qandaychikin ekan,
dedim.

Samolyot bir pasaydi, bir koʻtarildi. Yuragim tovonimga tushib ketganday boʻldi.

Keyin, joyida turib qoldi. Nag“masi koʻp boʻldi. Odamning yuragini yordi. Ulov boʻlsang, sidirgʻa yur, ukkagʻarning samolyoti, dedim.

Samolyotdan koʻnglim qoldi. Ulovligi yoʻq ekan, ha,
demadim.

Samolyot derazasidan qarab hayron boʻldim. Shunday



gina ostimizda paxta uyulib yotibdi! Samolyot tegayin-tegayin deydi.

Qabatimdagi Hamidov muallimga yuzlandim.

— Eh-he, paxtani qarang, paxtani! — dedim.

Hamidov qaradi. Keyin, ketiga chalqayib kuldi.

Telpagimni yulib oldi. Taqir kallamga shapatiladi! Kallamga shapatilab-shapatilab kuldi.

.Kallamni yelkalarim orasiga oldim. Kaftim bilan bekitdim. Telpagimni tortib olib kiydim. Tagʻin derazadan qaradim. Ana endi bildim. Koʻrinayotgan paxta emas, oppoq
bulutlar boʻldi.

Moskvada tushdim, arizabozlar ketidan ergashdim.

Moskvada nima koʻp, mashina koʻp boʻldi. Bitta-da ot
boʻlmadi!

Avtobusda yurdim-yurdim, bir joyga keldim. Yoʻl
chetida turdim, oʻtkinchi-ketkinchi mashinalarga qoʻl
koʻtardim. Fuj-gʻuj mashinalardan birovi-da toʻxtamadi.
Koʻtara berib, qoʻllarim charchadi. Tura berib, oyoqlarim
toldi. Qornim qur-qur qildi. Toqatim toq boʻldi.

Shunda uzun bir mashina jiring-jiring etib kelaberdi.
Tezlab kelayapti-da, deb boʻlmaydi, ohistalab kelayapti-da,
deb boʻlmaydi. Yaqin kelib, yanada ohistaladi. Farosat qildim, qoʻl koʻtarsam, toʻxtaydigan koʻngli bor.

— Ay, Hamidov muallim, bu qanday mashina boʻldi?—
dedim.

— Tramvay, — dedi muallim.

— Koʻcha yuzida simyogʻochday boʻlib turamizmi? Ana
shu tramvayni kira qilamiz! Xarajati mendan! — dedim.

Hamidov muallim kuldi.

— Tramvay qimmat, — dedi.

— Qimmat boʻlsa boʻlar! Ketsa, bir qoʻyning puli
ketar! — dedim.

— Unda, oʻzingiz kira qiling.

Chopqillab bordim. Tramvay oldini oldim. Oʻng
qoʻlimni boshim uzra koʻtardim.

— Ay, tramvay, ostanovka! — dedim.

Tramvay jiring-jiring etib oyoq ildi. Tramvaychi derazadan qaradi. Menga iyak qoqdi. Ha, nima deysan, degan
boʻldi.

Men oʻng qoʻlimni olgʻa sermadim.

— То тва; — dedim. — Aytgan pulingni beramiz! — dedim.

Tramvaychi bosh-adogʻimga qaradi-qaradi-da, bosh




irg'adi. Mayli, degan boʻldi. Boshmaldogʻi bilan tramvay
eshigiga ishora berdi.

— Ayda! — dedi.

Shunda eshik taraq etib ochildi. Men lip etib tramvayga minib oldim. Ketimdan arizabozlar mindi. Arizabozlarga
havolanib-havolanib qaradim.

— Ana, bir ogʻiz gap! — dedim.

— Ha, kuchingdan, Ziyodulla kal! — dedi Botir mirob.

Tramvay bir yurdi, bir toʻxtadi. Chayqalib-chayqalib
xiyla yurdi.

Bir joyda Hamidov muallim:

— Hozir tushamiz! — dedi

Birinchi bo“lib men tushdim. Tramvay kira qilishga qildim, endi kira haqini to“layin, deya qoʻynimni kovladim.

Shunda Botir mirob:

— Men toʻladim, — dedi.

— Ha-a, binoyi, — dedim.

Shu, Botir mirob koʻpga tushib ketdi-yov. Toʻrt odamga kira haqi toʻlashning oʻzi boʻladimi. Tushsa tushar! Nima, mirobga meni ergashtirib kel, dedimmi! Ergashtirib
keldimi, toʻlasin-da!

Arizabozlar katta bir idoraga kirib ketdi. Men ostonadagi qorovul oldida qoldim. Arizabozlar oʻrgatgan gaplarni
ichimda bot-bot qaytarib oʻtirdim.

Nihoyat, arizabozlar chiqib keldi. Kattalar meni yoʻqlamabdi. Arizabozlar gapiga ishonibdi. Yaxshi boʻlibdi.
Tagʻin kattalar salobati bosib, duduqlanib qolamanmi,
deya qoʻrqib edim.

42

Ertasi kuni Dushanbega uchdim. Oʻtirganlar shahodat
barmogʻini likillatib, oʻrtada laylakqushday loʻkillab yurgan qizni imladi. Qiz ularga mayda idishda suv olib keldi.

Mening boshqalardan qayerim kam? Kallam kal
boʻlgan bilan telpakning ostida koʻrinmaydi.

Dadil boʻldim, oʻzimni bir sinab koʻrmoqchi boʻldim.
Shahodat barmogʻimni likillatib, qizni imladim. Suv, deya
ogʻzimni koʻrsatdim. Qiz bosh irgʻadi, suv olib keldi. Suvni bir yutishda yoʻqotdim. Boshqalarday bosh irgʻadim.

— Oʻlmang! — dedim. — Katta qiz boʻling.

Koʻkragimni kerdim, baqalogʻimnn shishirib oʻtirdim.

Oynadan pastga qaradim. Past oʻzimizning Vaxshivorsoyga kelbat berib ketdi. Qator-qator uylarni koʻrdim.




Mayda-mayda qoralarni koʻrdim. Hamidov muallimga, shu
bizning qoʻylarmikin, degim keldi. Tagʻin kallamga shapatilashidan qoʻrqdim. Gapimni ichimga yutdim.

Samolyot Dushanbeda gurs etib tushdi.

43

Taksida qishloqqa keldim.

Men qayerga borib keldim? Odamlar buni biladimi?
Ana shuni odamlarga bildirgim keldi. Qayerga bordim,
qayerda boʻldim, barini aytib, maqtangim keldi. Uyga bormadim. Katta koʻchada ohista-ohista vazmin-vazmin
qadamlar bosib yurdim. Odamlarga quyuq-quyuq salomlar
berdim. Duch kelgan odam bilan qalin-qalin soʻrashdim.
Qozon-tobogʻigacha qoldirmay soʻradim.

El ogʻziga mahtal boʻlib qaradim. El, koʻrinmay ketdingiz, Ziyodulla chavandoz, deya soʻramadi!

`Koʻchani tagʻin bir aylanib keldim. El aqalli, kamnamosiz, Ziyodulla kal, demadi! Uch kun-a, uch kun qishloqda boʻlmadim! Yaxshimi-yomonmi, shu elning molini
boqayapman. Odamning qadriyam shunday boʻladimi?
Qadrimga kuydim. Ay, qadrim-a, bechora qadrim-a!

Eldan xafa boʻlib, uyga keldim. Choy ichib, yonboshladim. Oʻngimga agʻdarildim — boʻlmadi, chapimga agʻdarildim — tagʻin boʻlmadi! Tars yorilib ketguday boʻldim!

Moskvada yoʻl-yoʻlakay bir kilocha qand-qurs olib
edim. Bola-chaqa qoʻlimga qaraydi, dedim-da. :

Ana shundan bir siqimini qoʻynimga soldim. Tarlonni
minib, Mamat oshnamiznikiga yoʻl oldim. Devordan
boʻylab ovoz berdim.

— Mamat! Mamat uydami, kelin? Uyg'ʻot, gap bor! —
dedim.

Mamat ichkaridan uyquli koʻzlarini uqalab-uqalab keldi.

Men, tevarakdagi hamsoya-qoʻllar eshitsin uchun ovozimni qoʻyib gapirdim:

— Yaxshimisan, dimog'ʻing chogʻ“mi? Ma, manavi qandni nevaralarimga boʻlib ber, yesin! Mozor bosib kelgan-da,
tabarruk!

— Qayerlardan soʻraymiz?

— Moskva!!!

— «Moskva» kolxozimi?

— Kolxoz? Qanday kolxoz? Sen oʻzi, meni kim deb
oʻylayapsan? Men uncha-muncha joylarga bormayman!




Borsam, faqat Moskva shahri azimlarga boraman, ha! Faqat
Moskva!!! Juda past ketsam, Dushanbelarga shunchaki,
yoʻl-yoʻlakay oyoq ilib o'taman! Menga qara, kun qiyom
vaqti-qiyom vaqti uyingning ustidan bir samolyot uchib
oʻtdimi? Qanotlarida parragi-da bor?

Mamat sergak tortdi. Osmonga bir qarab oldi.

— Uchib oʻtganday boʻldi, nima edi?

— Oʻlma! Men senga bir narsa aytayinmi? Shu samoIyotning ichida men bor edim!

— Ha, kuchingdan!

— Oʻng yog'ida oʻtirib uchdim! Parrakning shunday
yonida, ha!

— Vo ukkag'ʻar, Gagarin boʻl-ye!

— Kim? Eb-ey, Gagarining kim boʻpti! Osmonga lip
etib uchgan-da, qaytib tushgan. Men toʻrt osh pishirimdanda koʻp uchdim!

— Eh-e-e! Yoril-e, bachchag'ʻar-e, yoril-e!

— Koʻrib turibsan, chakana odam emasman! Endi men
bilan oʻylab gapirish!

— Boʻldi, boʻldi, taraf yoʻq.

— Yana bir gap. Samolyot osmonda varrakka oʻxshagan
bilan mayda emas ekan, ha! Ichi Obshirning kamariday keladi!

— Kir uyga, choy ichamiz.

— Yoʻq, ishim zaril. Shunday oʻtayotib, bir hol-ahvol
soʻrashib ketayin dedim...

Jilovni boʻshatdim. Tarlon yoʻl oldi.

Birodarlar, parday yengil boʻldim!

44

Birodarlar, Moskvadan odam kelibdi. Shlyapasi bor
emish!

Shlyapali odam rayon kattalarini yigʻibdi. Kal kattani
oʻrtaga olibdi. Ana shunda masala oydin boʻlibdi.

Oydin boʻlishicha, hukumat, hamma oʻz imkoniyatiga
yarasha goʻsht topshirsin, debdi. Buyruq rayonga kelibdi.
Rayon kattalari kal kattani bizga vakil etib yuboribdi.

Kal katta bir zina yuqori oʻsmoqchi boʻlibdi. Oʻsish
uchun goʻsht topshirishdan foydalanmoqchi boʻlibdi. Qaysi yoʻl bilan boʻlsa-da, goʻsht topshirishni muddatidan oldin oshirib bajarib, kattalarga yaxshi koʻ'rinmoqchi boʻlibdi, yelkasiga qoqtirmoqchi boʻlibdi. Shu yoʻl bilan koʻzlagan amaliga minmoqchi boʻlibdi.




Birodarlar, bir kalning hiylasi — qirq kishini charchatadi!

Kal katta oʻz niyatiga elni talab erishmoqchi boʻlibdi,
elni xoʻrlab erishmoqchi boʻlibdi.

Shlyapali katta kal kattani urishib-urishib, amalidan
olibdi. Partiyadan oʻchirmoqchi boʻlibdi.

Shunda, kal katta hoʻng-hoʻng yig'lab qoʻya beribdi.
Shafqat qilibdi.

— Erkak odamning yigʻlagani — oʻlgani, — debdi.

Birodarlar, Haq saqlasa balo yoʻq, Haq qargʻasa davo
ус"

Ayni kunlarda kal katta choyxonada yonboshlab yotar
emish.

— Haqiqat yoʻq, bu dunyoda haqiqat yo'ʻq...— der
emish.

Birodarlar, oʻzing yaxshi — olam yaxshi, oʻzing
yomon — olam yomon!

Choynagidagi choyi oq emish! Oʻzi quyib, oʻzi ichar
emish.

Elga ermak, xalqqa shaloq emish!

45

Birodarlar, shukur-shukur, arizabozlarning boriga shukur!

Arizabozlar nohaqlikka yoʻl qoʻymaydi. Haromtomoqlarga kun bermaydi. Elning haqini birovga yedirmaydi.

Arizabozlar boʻlmasa, kattalar biz avom elni bozorda sotib yeydi! Arizabozlar boʻlmasa, kattalar biz avom el ogʻzidagi oshni yulib oladi!

Arizabozlarga mehrim tushib qoldi!

Bozor oqshomi barcha arizabozlarni uyimga aytib keldim. Boqib yotgan bir qoʻyimni soʻyib berdim.

46

Qishloq tagʻin otlarga toʻldi.
Chavandozlar otlarini boylovga tashladi.
Tarlonni-da boylab boqdim.

47
Qarluqda toʻy boʻldi.
Shu toʻyga yoʻl oldim. Yo'lda Tarlon tezak tashlabtashlab bordi. Ajabo, bundaychikin qiligʻi yoʻq edi...




Bir muallimnikiga tushdim. Qoziqni molxona yoniga
qoqdim.

Tarlon quloqlari shalpaydi. Boshi egildi. Devor kovagiga munis termulib qoldi. Yem yemadi. Irimiga labini-da tegizmadi.

Koʻnglim hadiksiradi. Tomogʻimdan tuz oʻtmadi. Tarlondan koʻz uzmadim.

Uzangi yoʻldoshlarim-da oromini yoʻqotdi. Qarluqda
otni zoʻr biladigan bir sinchi chol boʻldi. Ana shu cholni
aytib keldi.

Chol Tarlonni aylanib koʻrdi. Enkayib, koʻzlariga qarab
koʻrdi.Oʻzicha bosh irgʻadi. Keyin, tirsagimdan ushladi.
Meni mehmonxonaga ergashtirib bordi. Yelkamga qo'lini
qoʻydi.

— Menga qara, el chavandozi, — dedi. — Shu otni
menga sotmaysanmi? Yigirma qoʻy beraman. Gapning erkagini ayt.

Zardam qaynadi. Men nima gʻamda-yu, chol nima gʻamda!

— Bova,— dedim, — erta birov aytgan ekan, men, oʻz
gʻamim bilan, mulla mening... deb! Oʻzi nima gap, avval
ayting-da!

Chol mujmaltob bo'ldi.

— Sen boʻlarini ayt, el chavandozi. Keyin men aytaman, — dedi.

— Yoʻq! Qiyomatda-da sotmayman! Boʻldimi?

— Ha, mayli. Unda eshit, el chavandozi. Oting, zoʻr
ot. Koʻrgandan besh ketdim. Adashmasam, yaqinda og'ir
bir dardni boshidan kechirgan deyman-ov?

Tarlon kamarda oʻn kun och yotdi, ana shu xayolimdan
oʻtdi. Ammo cholga sir bermadim.

— Ha, dardga chalinib edi. Keyin, forigʻ boʻlib edi.

Chol mahobat qildi.

— Bali, el chavandozi, — dedi. — Ot hozir shuni eslayapti, ertaga boʻladigan koʻpkarini oʻylayapti. Darddan avvalgiday chopolamanmi, yoʻqmi, degan gʻam otni oʻyga solayapti. Men buni koʻzlaridan bildim. Meniyam aytdi dersan, el chavandozi.

Chol ketdi.

Men bemahalgacha gurunglashib oʻtirdim. Tarlonning
qaygʻusi koʻnglimdan koʻtarilmadi. Qaygʻu yuzimga-da urdi shekilli, uy xoʻjasi koʻnglimni koʻtardi.

— Koʻp qayg'ura bermang, chol sinchi, bilongʻich, —
dedi.




Keyin, chol kimligini aytib berdi.

Emishki, otlar bir yilda bir marta kavsh qaytaradi. Ot
kavsh qaytarganda yonadi! Badanlari tovlanadi, koʻzni
qamashtiradi! Ayniqsa, koʻzlari porlab yonadi! Ot — devda! Ot kavsh qaytarishi horiqulodda yerda, xoriqulodda
vaqtda kechadi. Koʻz ochib, koʻz yumguncha boʻlib oʻtadi!
Ot kavsh qaytarishini koʻrgan odam, yo telbanamo boʻladi,
yo shoʻrpeshona boʻladi, yo baxtli, yo dono, yo nuktadon
boʻladi!

Emishki, chol ot kavsh qaytarganini koʻrgan emish...

48

Koʻpkari ekinsiz qisirpoyada boʻldi.

Men Tarlonni qizitdim. Qisirpoyani aylantirib chopdim. Tarlon xiyol oʻzgardi. Boshini tik tutdi, dirk-dirk
oʻynadi.Suvligʻini shiqirlatib-shiqirlatib chaynadi. Tarlon
toʻdaga talpindi, Tarlon meni uloqqa chorladi!

Ayni qishning ilk koʻpkarisi-da, ot moʻl yigʻildi.

Demak, ko`pkari yaxshi boʻladi. Boisi, oz otli koʻpkarida yerdan uloq olish mushkul boʻladi. Sababi, bari ot oʻzini zoʻr deb biladi. Oqibat, yoppasiga uloqqa yopishadi. Talashib-tortishadi. Uloqni na oʻzi oladi, na birovga beradi.
Bir-biriga xalaqit beradi, bir-biriga ziyon beradi. Talashib
yota beradi.

Ot moʻl bo'lsa, aksincha boʻladi. Bunda zoʻrlar zoʻri,
otlar oti uloqqa talpinadi. Bundayroq otlar toʻda chetida
tomoshagoʻy boʻladi. Bordi-yu, uloqqa intilsa, to'dadagi
zoʻr otlar yoʻl bermaydi, ketiga surib yuboradi.

Shu boisdan moʻl otli koʻpkarida toʻdadan uloq olib
chiqish oson boʻladi.

49

Uloq keldi.

Tarlonni gijinglatib-gijinglatib bordim. Uloqni iskatibiskatib oldim. Uloq butidan koʻtarib-koʻtarib koʻrdim.
Uloq bir tana boʻldi. Ellik-oltmish kilolar keldi. Uloq
jiqqa hoʻl boʻldi. Boisi, kechasi bilan suvga pishib qoʻyilgan boʻldi. Buning nafi — uloq zilday ogʻir boʻldi. Ana endi torta-tortda uloq terisi ayrilmaydi, boʻlak-boʻlak boʻlib
ketmaydi. Boʻlmasa, torta-tortda uloq butun qoladimi?

Bakovul zotlarni aytdi:

— Bir juft kalish, oʻn soʻm puli bor! O1!




Toʻda uloqqa talpindi. Uloqni bir jiyron olib chiqib
ketdi.

Keyingi zot qoʻyildi:

— Bunisida bir qoʻy, bir toʻn, oʻn soʻm puli bor! Zot
kattardi, armonda qolma!

Tarlonni uloqqa soldim. Tarlon pishqirib-pishqirib qimtindi. Uloqqa men oʻylagan, men xohlagandan-da vaqtliroq, osonroq bordi. Odaticha uloqni bir aylandi. Uloq boshida oyoq ildi.

Bir chavandoz Tarlon oʻktamligidan gʻashlandi. Tarlon
sag'risiga qamchi urdi.

Tarlon bir seskandi. Lekin joyidan qimirlamadi. Ikki
koʻzi uloqda boʻldi.

Men uloqqa teskari yoqdagi tovonimni uzangidan olmay, egar korsoniga ildirdim. Uloq taraf uzangidagi
oyogʻimni bukdim. Tizzamni Tarlon biqiniga bosdim.

Tarlon menga kift berdi, kift!

Men enkaydim, uloqni bir qoʻllab ushladim. Qomatimni koʻtarayotib, bukilgan oyogʻimni uzangiga tik tiradim.
Bor qiyinchilik, shu oyogʻimga tushdi. Busiz uloqni koʻtarib boʻlmaydi.

Shunda, bir mugʻambir ot uloqni tuyoqlari bilan bosib
qoldi.

Men tagʻin uloq butidan ushladim. Tagʻin ot tizzasi baravar koʻtardim.

Tarlon uloqqa qarab-qarab olgʻa yurdi.

Uloqni atayin yerda sudrab bordim. Birdan koʻtarsam
boʻlmaydi, poylab turganlar yopishadi.

— Uloq koʻtarilayapti, uloq koʻtarilayapti!

Sag'al ochiqqa keldim. Uloqni dast koʻtarishga shaylandim. .

— Uloq Tarlonda ketayapti, Tarlonda!

Uloqni zarb bilan koʻtarib oldim. Koʻtarayotganimda
Tarlon sozlab bir silkindi. Madad berdi, koʻtarishib yubordi!

Tarlon bilan olgʻa chopdim. Otlar keyinda qolib ketdi.
Ammo bir toʻriq qolmadi. Chavandozi uloq butidan ushlab,
biz bilan baravar chopdi.

— Yoʻq, uloq Tarlon bilan Toʻriqda ketayapti! Uloq
“Tarlon bilan Toʻriqda!

Uloqni taqimimga bosib oldim. Yonimga chalqaydim. Jilovni qoʻyib yubordim. Uloqni qoʻshqoʻllab ushlab oldim.

Koʻp otlar avval-avval, asta-asta chopadi. Keyin-keyin
tezlab chopadi.




Bizning Tarlon boʻlsa turgan joyidan zabt oladi. Birinchi qadamidanoq shiddat bilan, birdan otilib chopadi.
Oʻzga otlar bundayin zabtli shiddatga hozirlanmagan boʻladi. Oqibat, oʻzga otlar oʻzlarini oʻnglab olgunlaricha, Tarlon oʻzib ketadi. Hozir-da shunday boʻldi.

Tarlonda yana bir fazilat bor. Bordi-yu, biror-bir ot
yetib olsa, Tarlon shu ot bilan baravar chopadi. Oʻzib-da
ketmaydi, keyinda qolib-da ketmaydi. Goʻyo, oxirgi holi
shuday, bir me'yorda chopadi. Qabatidagi ot shu me'yorga
koʻnikadi. Baravar chopib borayotgani bilan qanoatlanadi.
Shunda, Tarlon birdan zabt oladi, shiddat oladi! Bunday
boʻlishini xayoliga-da keltirmagan qabatidagi ot keyinda
qolib ketadi.

Ayni shu vaziyatda chopayapmiz! Mendan Tarlon uchun
bir soʻz kifoya boʻldi.

— Ha-a!

Tarlon, tarlonligini qildi, horiqulodda yulqindi, zabtini
birdan oshirdi.

Qabatida kelayotgan toʻriq chavandozning qoʻli uloqdan uzildi. Toʻriq keyinda qolib ketdi.

Men joʻshib ketdim:

— Hu-u-uy, hu-u-uy, hu-u-uy!..

Tarlon yulduz uchganday chopdi!

— Halo-o-ol. Tarlonniki halol! Tashla, Tarlon, tashla!

Ellik-oltmish kilolik uloqni yerdan qanday qilib koʻtarib oldim? Belim barobar devorda oʻtirib, ellik kilo yukni
yerdan bir qoʻllab koʻtarib ololmayman. Ellik kilo yukni
qoʻshqoʻllab koʻtarib, otga kuchana-kuchana ortaman.
Koʻpkarida boʻlsa, otda enkayib, ellik kilo uloqni bir
qoʻllab koʻtarib olaman! Buning siri nimada?

Birodarlar, otning shamoli bor! Uloqni ana shu shamol
olib ketadi! E'tibor etgan boʻlsangiz, ot uloqdan koʻz uzmadi! Ot menga kift berdi! Atayin, men uchun qulaylik yaratdi! Uloqni koʻtarayotganimda esa, yelkasiga yuk olayotgan
odamdayin bir silkindi! Ana shunda men uloqni yerga tashlab yubormasam boʻldi, birovga berib yubormasam boʻldi.
Chavandozligimni qilsam boʻldi. Ot— otligini qiladi!

Bilayapsiz, koʻpkarining sakson-toʻqson foizi ot boʻynida boʻlayapti. Shu boisdan-da koʻ“pkarida chavandoz emas,
ot nomi aytiladi! Koʻpkari boshidan-adogʻigacha ot nomi
jaranglaydi! Ot nomi sharaflanadi! Ot nomi ulugʻlanadi!

Tarlon ellik-oltmish kilolik uloq bilan, yana-tagʻin men
bilan qanday qilib chopdi? Atayin, otga oltmish kilo




bugʻdoy ortib oldim, deyin. Yana-tagʻin, oʻzim-da minib 01dim, deyin. Ana shundan keyin ot ana shunday shiddat bilan chopoladimi? Chopolmaydi! Uloqqa kelganda esa,
quyunday uchadi!

Birodarlar, uloqning havosi bor! Otga ana shu havo
quvvat beradi, qanot beradi!

Tarlon gʻayrat qildi. Yana ikki marta uloq ayirdim.

Shunda, gʻuj odamlar orasidan kimdir birov ovoz berdi.

— Tarlon, buyoqqa bir qarang! — dedi.

Bordim, ovoz bergan kechagi chol boʻldi. Chol kaftini
qoshiga qoʻyib qaradi. Boshini irgʻab-irgʻab qaradi. Kulimsib-kulimsib qaradi.

— Endi qandaysiz, el chavandozi? — dedi.

— Qulluq, qulluq.

— Endi menga qarang, el chavandozi, otga dam bering,
ha. Boʻlmasa, koʻziktirib qoʻyasiz...

Tarlon halollagan toʻnlar bilan pullarni cholga uzatdim.

— Olmayman, yoʻq, olmayman!.. — dedi chol.

Qoʻyarda-qoʻ“ymay berdim. Keyin, jabduqlar tarafga
yurdim.

50

Birodarlar, hamsoyamiz Qulmat polvon bozorlab keldi.
Mayiz sotib keldi.

Devorimizdan avaylab boʻyladim. Narx-navoni soʻradim.

— Qani, polvon, — dedim, — mayiz qanchadan boʻldi?

Polvon qo'llarini koʻksi barobar qildi. Kaftlarini kattakatta ochdi. Oʻnta barmogʻini yoyib koʻrsatdi. Ogʻzini
toʻldirib:

— Oʻn soʻm! — dedi.

— Ус" -уе2

— Chinim, oʻn soʻmdan boʻldi. Mayizingiz boʻlsa, armonda qolmang!

Mayiz bizda bor-da! Olti unxalta! Saratonday sariq
mayiz!

Qoʻchqorday-qoʻchqorday oʻgʻillarim bor! Katta boʻlsa
otning Tarlonini minaman deyapti! Mayizni shularning
toʻyiga bosib yotibman! Bu qish kuchim yetmaydi, kelasi
qishda katta toʻy beraman! Nasib boʻlsa!

Shanba oqshomi — ombordan bir xalta mayiz sudrab
chiqdim. Supadagi gilamga yoydim. Gʻalvirda elab-elab,
changdan pokiza etdim.




Subhi sodiqda Tarlon bilan bozorladim.

Qizilsuvga doxil boʻldim. Daryodan kechib oʻtib,
yuqoriladim.

Mol bozori oldida tevaragi sim bilan oʻralgan yer boʻladi. Bozorlab keluvchilar ot-ulovlarini ana shu yerga
bogʻlab qoʻyadi. Tarlonni-da shu yerga bogʻlab qoʻydim.

Mayizimni orqalab, bozor oraladim.

Dimogʻim manti hidini tuydi.

Bukilib-bukilib yurdim.

— Poʻsht-poʻsht! — deb yurdim.

Bozorchilar qatoridan joy oldim. Mayiz xaltamni ochdim. Mayizimni maqtab-maqtab oʻtirdim. Oʻn soʻmdan
pastga tushmadim!

Chipor galstukli bir odam mayizimni kaftiga olib
koʻrdi. Salmoqlab-salmoqlab koʻrdi.

— Sal tushing, dehqonsiz-ku! — dedi.

-— Nima, dehqon mayizni koʻchadan topib oladimi? —
dedim.

— Tok tuggan noz-ne'matni oʻn soʻm deb oʻtiribsiz-a!

— Noz-ne'mat degani dehqonning peshona teri degani!

— Koʻp minnat qilmang! Shusiz ham oy bitsayam, kun
bitsayam, dehqonga bitib yotibdi!

— Bitadi-da! Ust-boshlaringdan tortib, yegan-ichganlaringgacha dehqonning peshona teridan kelayapti! Idorada
oʻtirib qogʻoz qoralaganlaring bilan osmondan yeydigan,
yo, kiyadigan biror nima tushmaydi! Dehqon topganining
toʻqson foizini sizlarga joʻnatib, qolgan oʻn foizinigina oʻzi
yeydi!..

Chipor galstukli odam unday desa, bunday dedim, bunday desa, unday dedim. Ishqilib, galstuklidan qolishmadim!

Birodarlar, sochim boʻlmasa-da tarogʻim tillodan!

Qaradim-qaradim, savdoning ma'quli boʻlmadi.

— Bor-e, yetti soʻmdan boʻldi! — deb yubordim.

Shu zahotiyoq bir mayizjallob dikonglab keldi. Koʻtarasavdo qilib olib ketdi.

Xaltamni tizzamga urib qoqdim. Buklab-buklab qoʻltigʻimga qisdim.

Bozor oralab, bozorlik qildim. Noz-ne'matlar oldim.
Jiydaga boshqorongʻi ayolimizga Xorazm jiydasi oldim.
Oʻgʻillarimizga xoʻrozgand, qogʻozida kuchugi bor qand,
teshikkulcha oldim. Barini xaltamga solib, choyxonaga yoʻl
oldim.




51

Ostonadan ichkari moʻraladim.

Choyxona toʻla odam boʻldi.

Choyxona havosi dim boʻldi. Nafasim qaytib ketdi.

Tashqari soʻrilarda-da odam moʻl boʻldi. Birovlab sanasa yuzlar boʻldi. Xaltamni soʻri ustuniga suyab qoʻydim.
Boʻsh joy izladim. Bir odam turib ketdi, joyi boʻshab qoldi. Xaltamni oldim. Yaqinimdagi odamga:

— Soʻraganlarga bu joy egalik deng,— dedim.

Choy bilan kulcha olib keldim. Koʻchaning narigi yuzida bir sermo“ʻylov odam katta qozonda baliq qovurdi. Ana
shu moʻylovdan ikki kilo baliq olib keldim.

Cho-dana qurib, baliq tushirdim. Baliq serqiltiq boʻldi,
xoʻp xunob qildi.

Б Shunda, burchak soʻrida ikkita militsioner paydo
oʻldi.

Og'ʻzimdagi ogʻzimda, boʻgʻzimdagi boʻgʻzimda qoldi.

Koʻnglim aynidi, ishtaham buzildi.

Koʻrmayin-da, kuymayin-da, dedim. Chappa burilib
oʻtirib oldim. Tagʻin, oʻshalar boʻlsa-ya, deya hadiksiradim. Koʻz qirim bilan qarab-qarab oldim. Yoʻq, ular emas,
boshqalar boʻldi.

52

Shu vaqt, bozor darvozasi tarafdan ovozlar keldi.

— Ushla, oʻgʻrini, ushla! — dedi ovozlar.

Gʻuj-gʻuj odamlar orasidan bir bola chopib chiqdi. Ketidan bir beqasam choponlik odam quvib keldi.

Bola koʻchani kesib chopdi. Yuqoridan kelayotgan qizil
mashinaga bel boʻldi. Mashina «shigʻgʻ» etib, toyib kelib
toʻxtadi. Bola oʻzini yoʻlning berigi betiga otdi. Qop-qora
suvli ariqqa shaloplab tushdi. Loy boʻlmagan yeri qolmadi.

Quvib kelayotgan odam mashina ketidan oʻtdi. Bolaning loy yoqasidan juftlab ushladi. Bola tipirchiladi, ammo
beqasam choponlik changalidan chiqolmadi. Beqasam choponlik, bolaning oyoqlariga qoʻshib, qoqib, yerga yumalatdi. :

— Pulni chiqar! Qani pul? — dedi beqasam choponlik.

— Men emas! — dedi bola.

— Sen! Qoʻlingni kissamda ushladim-ku! Yaxshilikcha
chiqar, boʻlmasa enangni Uchqoʻrgʻondan koʻrsataman!

— Men emas deyapman-ku!




— Unda oʻzim topaman! Tort qoʻlingni! Manavi kissangni koʻrsat!

Yoʻldan oʻtkinchi-ketkinchilar oyoq ildi. Choyxonadagilar borib qaradi. Tumonat odam boʻldi.

Men soʻrida tik turib qaradim.

Beqasam choponlik bolaning kissasini kovladi. Qoʻyniga qoʻlini tiqdi. Qoʻynidan bir dasta pul oldi. Bolaning
tumshugʻiga olib bordi.

— Bu nima, enangning qalinimi? — dedi.

Bola boshini yelkalari ichiga oldi. Yuzini loy kaftlari
bilan pana qildi.

Beqasam choponlik bolaning quloq-chakkasiga qulochkashlab soldi. Bola balchiq suvga shalop etib tushdi.

Beqasam choponlik bolaning yoqasidan juftlab ushladi.
Suvning oqishiga qarab sudradi.

— Senga kissavurlik qilishni koʻrsatib qoʻyaman! Yur
melisaga!

Bola oyoqlarini tiradi, gavdasini orqasiga tashladi.

Shu vaqt, olomon orasidan ikkita novcha boʻzbola
sugʻurilib keldi. Ikkovining-da sochlari yelkasida boʻldi.
Ust-boshlari badanlariga chippa yopishib turdi. Botinkalari tovoni ot tuyogʻiday-ot tuyogʻiday qalin-qalin boʻldi.

Boʻzbolalar beqasam choponlik ketidan keldi. Bir boʻzbola beqasam choponlik tirsagidan ushladi. Beqasam choponlik bolani qoʻyib yubordi. Ketiga qayrilib qaradi. Shunda, boʻzbola beqasam choponlik iyagiga qulochkashlab bir
urdi.

Beqasam choponlik zuvalasi pishiqlardan boʻldi. Ketiga
gandiraklab-gandiraklab bordi. Ammo yiqilmadi.

Olomon haybarakallachi boʻldi:

— Ur! Sol, tumshugʻiga!

— Ur! Musht turganda muomala nima kerak!

Beqasam choponlik bir boʻzbolani qoʻshqoʻllab bir urdi.
Boʻzbola chalpak boʻlib tushdi.

Omon turgan boʻzbola beqasam choponlik ketidan keldi. Biqiniga sozlab bir tepdi.

Beqasam choponlik enkaydi. Biqinini ushlab-ushlab,
enkayib qoldi.

Olomon haybarakallachi boʻldi:

— Ur! Kalla qil, kalla!

Shunda, maydagina bir qora kuchuk vangillab-vangillab chopib keldi. Keldi-yu, beqasam choponlikni urayotgan
boʻzbola butiga yopishdi. Boʻzbola kuchukka oyogʻini sermadi.




Kuchuk ketidan sermoʻ“ylov baliqpaz chopqillab keldi.
Kuchugini urishib-urishib, oldiga solib haydab ketdi.

Chalpak boʻlib yiqilgan boʻzbola joyidan sapchib turdi.
Beqasam choponlikni tepa ketdi. Loyga belangani-da
qoʻshilib tepdi. Boʻzbolalar koʻzlariga qaramay tepdi.
Beqasam choponlik yuzlari burishdi. Bir ichini, bir biqinini ushladi. Keyin, yerga choʻk tushdi.

Men olazarak boʻldim. Tevarak-atrofimga alangladim.
Burchakda oʻtirgan milisionerlarga qaradim.

— Ay, anavilarni oracha qilinglar-ay! — dedim.

Milisionerlar parvoyi falak boʻldi. Begʻam-begʻam choy
ichdi. Boshlarini sarak-sarak etdi.

— Bizga aloqasi yoʻq! — dedi.

— Bu yer boshqa birovning uchastkasi! Bizning uchastkamiz vinzavod tarafda! — dedi.

Olomon yakun yasadi:

— Tamom, nokdaun!

Yoʻq, tamom boʻlmadi.

Beqasam choponlik choʻkkalab oʻtirdi-oʻtirdi-da, birdan
sapchib turdi. Biqiniga tepgan boʻzbola yuziga kalla qildi.

Boʻzbola yuzlarini kaftlari bilan yopdi. Xiyol enkaydi.
Barmoqlari orasidan qon sizib chiqdi.

Shunda, birovi, kaftiga bir qora nima qoʻydi. Shu qora
nima bilan beqasam choponlikning peshonasiga qulochkashlab bir urdi.

Beqasam choponlik:

— Voh, oʻldim-a! — deya baqirdi.

Peshonasini ushladi. Taltangladi, gandirakladi. Ana
yiqilaman, mana yiqilaman dedi.

Kalla yegan boʻzbola turgan joyida sapchib, beqasam
choponlikning koʻkragiga tepdi.

Beqasam choponlik bargday uchib tushdi. Qoʻllarini
yonlariga yoyib, qimirlamay qoldi.

Boʻzbolalar beqasam choponlikni oʻrtaga olib tepdi.
Oyoqlari ostiga olib tepdi. Koʻzlariga qaramay tepdi.

Birodarlar, ezilib ketdim, ich-ichimdan ezilib ketdim!
Jonim halqumimga keldi! 
Alam ham armon bilan burchakka qaradim. Yoʻq, milisioner yoʻq. Tevarak-atrofga alangladim. Milisionerlar oldinma-keyin boʻlib, choyxona yonalab pisib-pisib ketayapti.

Qahr bilan, nafrat bilan soʻridan tappa tashladim. Beqasam choponlik bilan boʻzbolalarni oracha qilayin, dedim.
Olomonni qulochlarim bilan yorib, oʻrtaga kirib bordim.

Bir boʻzbolani bilagidan qoʻshqoʻllab ushladim. Ketiga




sermab yubordim. Bir boʻzbolani sochlaridan gʻijimlab ushladim. Sochlaridan chetga tortdim.

— Imoning kuygurlar! Bir moʻmin bandani oʻldirasanmi! — dedim.

Sochlarini g'ijimlab turganim, yulqindi. Bo'lmadi.
Tagʻin yulqindi. Yana boʻlmadi. Keyim, chotlarim orasiga
oʻxshatib bir tepdi.

Birodarlar, orachiga — olti tayoq!

Esankirab qoldim, dovdirab qoldim. Jon shirin-da! Jon
achchigʻida qoʻlim yuzasi bilan boʻzbola koʻzlarini oralatib
bir soldim.

Boʻzbola chinqirib yubordi.

Shu vaqt, mashina ovozi eshitildi. Katta koʻchadan bemorxona mashinasi keldi.

Olomon oʻzini chetga oldi. Koʻcha yuzida toʻp boʻldi.

Mashinada oʻtirgan oq kiyimlik odam koʻzoynagi ustidan qaradi. Sulayib yotgan beqasam choponlikni koʻrdi.

— Nima boʻldi bunga? — dedi.

Xoʻrligim kelib... yig`lab yubordim...

— Bechorani qarang... Ular uchov boʻlsa, bu bechora
birov boʻlsal— dedim.

— Tushunarli! Dam olish kuni deb, oʻzidan ketib qolmay, kamroq ichsin!

— Buni olib keting, birodar, oʻlib qoladi...

— Bizning zakazimiz bor! Boshqa «Skoriy pomosh»
chaqiringlar! Ketdik, haydang!

Bemorxona mashinasi shunday oldimdan oʻtib ketdi.
Ketidan qarab qoldim. Keyin, qoniga belanib yotgan
beqasam choponlikka qaradim. Qaradim-qaradim...

Birodarlar, o'pkam toʻlib keldi. Toʻlib-toʻlib keldi...
Yenglarimga yigʻladim, choponimning yoqalariga yig'ʻladim, oʻngirlarimga yigʻladim...

Olomonga alangladim.

— Ay, birodarlar, bir bechora inson shunday oʻlib keta
bersa yaxshimi? Uyida bola-baqrasi bordir! — dedim.

Birov ovoz berdi:

— Tanishingiz boʻlsa, olib keting! — dedi.

Shunday koʻcha yuzida turgan maydagina mashina
xoʻjasiga elandim. Bir amallab koʻndirdim.

Beqasam choponlikni yelkasidan sudrab keldim.
Quchoqlab koʻtarib, mashinaga soldim. Yerda shalvirab
qolgan oyoqlarini ichkari oldim. Oʻzim qabatida oʻtirdim.
Bir qoʻlim bilan bilagidan ushlab oldim.




Birov endi kelib, shu yerdagilardan soʻradi:

— Nima boʻldi-a, nima boʻldi? — dedi.

— Zoʻr tomosha boʻldi! Uchalasi bittasini shunaqangi
soldi! Paq-paq! Nokdaun!

53

Beqasam choponlikni bemorxonaga olib joʻnadim. Bemorxona beqasam choponlikni olmadi. Oppoq kiyimlik bir
ayol:

— Bu sudebniy ish! — dedi.

Militsiyaga sim qoqdi.

Bir militsioner kelib, beqasam choponlikni aylantirib
koʻrdi. Suratga tushirdi. Daftar toʻldirdi.

Keyin, meni soʻroq qildi. Zot-makonimni soʻradi.
Oʻzimni aytib berdim. Militsioner yozib oldi. Undan keyin,
nima boʻldi, deb soʻradi. Men oqizmay-tomizmay aytib turdim. Militsioner yozib bordi.

— Hozircha boʻshsiz, keyinchalik uchastkavoyingiz
orqali chaqiramiz! — dedi.

Mashina xoʻjasiga uch soʻm uzatdim. U olmadi.

— Qulluq, qulluq! — deb ketdi.

34

Choyxonaga qaytib bordim. Bozorlik xaltamni qaradim.
Yoʻq. Soʻri ostini qaradim. Yoʻq, bozorlik xaltam yoʻq.

Choyxonachidan soʻrab-surishtirdim.

— Mabodo, bizning xaltamizga koʻzingiz tushmadimi? — dedim.

— Yoʻgʻa, koʻzim tushmadi-ya! — dedi choyxonachi. — Shunga koʻzim tushmadi-ya! Qanday, beqasam choponlik oshnaginangiz qanday?

— Bir balo qilib joylashtirib keldik...

— Туачуа...

Choyxonachi angrayib qoldi. Yuzlari boʻzardi. Qoʻllarini etagiga artdi. Fotiha oʻ“qimoqchiday, kaftlarini hozirlay
boshladi.

— Bandachilik qildimi-a, — dedi. — Voy, bechora-ye,
voy, bechora-ye...

— Yoʻgʻ-e, bemorxonaga joylashtirib keldik, deyapman.

— E, ha-a, shunday deng...

Bozor oralab, boshqatdan bozorlik qildim. Barini belbogʻimga tugib oldim.




Tarlonimiz oldiga bordim. Tugunimni egar qoshiga ilib
oldim. Darvoza oldida oʻtirgan cholga bir soʻm uzatdim.
Oʻzimga oʻzim oq fotiha berdim. Otlanib, bozordan qaytdim.

Birodarlar, osmondan tushganday boʻlib qoldim,
dunyoni endi koʻrayotganday boʻlib qoldim...

55

Vo darigʻo, shunday kunlar-da boʻladi!

Bosgan qadamimiz ketimizga ketadi. Jamiki ishlarimiz
chappasiga yuradi. Omad deganlari salomini-da bermaydi.
Og'ʻzimizdagi oshimizni-da oldirib qoʻyamiz.

Birodarlar, nasib etsa, kelar Shomu Iroqdan, nasib yitsa, ketar qoshu qaboqdan!

Xurram soliqchining koʻpkarisida shunday boʻldi.
Toʻdaga kirolmadim, kirsam, uloqni ololmadim. Bordi-yu,
olsam, birov yo, qoʻlimdan yulib ketdi, yo yerga tushib
ketdi. Taqimimdagi uloqlarni-da oldirib qoʻydim.

Birodarlar, davlat-da egiz-egiz, mehnat-da egiz-egiz!

Tarlon mendan hayron boʻldi, men Tarlondan hayron
boʻldim.

Unday qildim, boʻlmadi, bunday qildim, boʻlmadi. Puf
sassiq, deya ketib qolmoqchi-da boʻldim. Yana-tagʻin shaytonga hay berdim. Elanqaran keldim, endi ketmayin, dedim.

Tarlonni qamchilab-qamchilab toʻdaga soldim.

Otlar gʻij-gʻij boʻldi. Osmondan telpak tashlasa yerga
tushmadi.

To'dani yorib, uloqqa keldim. Uloqqa har alvonda uzaldim. Qoʻlim yetmadi. Yanada uzalgani, otlar qoʻymadi.

Quyuq changda koʻrib turdim, bir qoʻl uloqni ushladi.
Shunda, Tarlon uloqni oʻng tuyogʻi bilan tappa bosib qoldi. Tarlon buni ilkisdan qilmadi. Yoʻq, bilib-koʻrib qildi.
Uloqni bergisi kelmadi!

Uloqqa havoyilarcha yopisha berish Tarlonimiz joniga
tegdi. Tarlon uloqqa tashna boʻldi!

Men qamchi sopidan tishladim. Tarlon qopqogʻiga shapatiladim. Tarlon boshini sarak-sarak etdi. Tevaragidagi otlar boshini oʻzidan xolislatdi. Oʻziga kenglik yaratdi, erkinlik yaratdi.

Keyin, Tarlon old tizzalarini bukdi. Uloq oldida choʻk
tushdi! Tarlon uloq oldida choʻkkaladi!

Quyuq changda koʻzlarimni arang ochdim. Tarlon




koʻkragi oldida yotgan uloqni qo'shqoʻllab ushladim. Panjalarimni botirib ushladim.

Tarlon koʻz qiri bilan qarab turdi. Barini koʻrib turdi,
bilib turdi. Uloqni mahkamlab ushlaganimga amin boʻldi.

Shundan keyin, bir silkinib, tizzalaridan turdi. Sonsiz
otlar poylab turgan oldiga emas, yoʻq, ketiga tisarildi. Ketiga tis boʻlib, to“dadan sug`urildi. Ochiqlikka chiqib olib,
birdan oldiga burildi. Joyidan zarb bilan uchdi, yelday uchdi! Koʻrganlar koʻrib qoldi, koʻrmaganlar armonda qoldi!

Tarlon qoralik chuqurchani yonlab keldi. Uloqni
taqimimdan tashlab yubordim. Qoʻllarimni koʻtarib chopib
ketdim.

Ammo bakovul ovozidan darak boʻlmadi. Hayron
boʻldim.

Qoralik joyga qaytib keldim. Chuqurchaga qarab... tars
etkazib tizzamga urdim. Uloq chuqur ichiga emas... labiga
tushibdi!

Alamimdan, arazlagim keldi!

Barchaga, inchunun, bakovulga eshittirib aytdim:

— Biz ketdik! Bizga qachon haq berilib edi-da, endi beriladi! — dedim oʻzimcha, koʻpkariga qoʻl siltab joʻnadim.
Tarlonni tars-tars qamchiladim.

— Ketdik, Tarlon, ketdik, odamlar biz sagʻirlarga qayishmaydi! — dedim.

Toʻdadan olislab bordim. Tarlonni tagʻin tars-tars qamchiladim.

— Ketdik, Tarlon, ketdik, bizning kallamiz kal! Biz
kallarga haq yoʻq! — dedim.

Ketimga qayrilib qaradim. Uzangi yoʻldoshlarim yoʻldan qayirar, deya umidlandim. Tarlonni imillatdim. Tagʻin
oʻgirilib qaradim. Izimdan birov-da kelmadi!

Devorda tizilib oʻtirgan tomoshagoʻylarni yonlab yurdim. Birovi yoʻldan qayirar, deya oʻyladim. Shuncha odam
oldidan oʻtdim, qani endi birovginasi miq etsa! Aqalli, yoʻl
boʻlsin, Ziyodulla chavandoz, demadi! Shular ham odam
boʻldi-yu! Suf-ye!..

Endi tomoshagoʻylardan arazladim!

— Ko'ʻr boʻlib koʻ“pkarini tomosha qilib oʻtira beringlar,
men uyga borib, maza qilib yotaman, — deya pichirladim.

Qishloqqa olib boradigan yoʻldan yurdim. Yoʻlni kesib
oʻtadigan ariq boʻyida oyoq ildim.

Tarlon suvga talpindi. Suv ichirmadim. Shokirqulning
tomidan chiqib turgan dastak uchiga bogʻladim.

Ust-boshlarimni qoqdim. Yuzlarimni yuvdim. Qoʻshho



vuchlab-qoʻshhovuchlab suv ichdim. Entikib-entikib suvga
termuldim.

Shunda, ariq boʻyida suvga kulcha botirib yeb oʻtirgan
bolaga koʻzim tushdi. E'tibor berib qaradim. Ishtoni hoʻl.

— Kimning uli boʻlasan? — dedim.

— Otamning.

— Otang kim?

— Shokirqul.

— Ha-a, oting nima? Karim? Oʻlma! Bu, ishton hoʻlku, Karimboy?

— Enam toʻyda.

— Ha-a, oʻzim kiyolmayman deng. Bizdan soʻrasangiz, Karimboy, biz koʻpkaridan qaytdik, ha! Koʻpkarida
adolat qolmadi, Karimboy. Bari oshna-ogʻaynigarchilik
boʻlib ketdi!

— Koʻpkari tamom boʻldimi?

— Yoʻq, hali boʻlayapti.

i — Unda, boring-da.

Men sergak boʻldim. Bolaga e'tibor berib qaradim.

— Bir nima deganday boʻldingizmi, Karimboy?

— Suv ichib boʻldingiz-ku.

— Ha, suv ichib boʻldim, Karimboy. Endi nima qil deysiz, Karimboy?

— КорКапва boring.

— Bormasam degan edim, Karimboy. Bizga haq yoʻq!

— Bormasangiz ado boʻladi.

— Koʻp qoʻymadingiz-qoʻymadingiz-da, Karimboy.
Borsam borayin, sadqai suxaningiz.

Tarlonni yechib, tagʻin otlandim.

— Karimboy, sizning soʻzingizdan oʻtolmay qaytayapman. Boʻlmasa qaytmas edim, — dedim.

Qaytishimda tomoshagoʻylarni qoralab yurdim. Tomoshagoʻylarga xoʻmrayib-xoʻ“mrayib qaradim.

— Senlar ham odam boʻlding-u, ana, haqiqiy odam Karimboy ekan, — deya pichirladim.

Toʻda chetiga borib turdim. Bakovul menga ajablanib
qaradi. Bildim.

Bakovul menga qarab-qarab qoʻydi. Keyin, yonida turgan chavandozga bir nima dedi.

— Itga oʻxshab, oʻzi ketib, oʻzi keldi. — Bildim, shunday dedi. Boshqalar-da shunday dedi.

Endi, men nima desam ekan?

Karimboy qaytardi desam, qaysi Karimboy desalar-a?
Shokirgulning ishtoni hoʻl oʻg'li deymanmi? Ha, yoʻgʻ



ye... surishtirib borayaptimi. Bordi-yu, surishtirsalar, Karim muallim, deyman...

Samad chavandoz uzangi yoʻldoshimga aytdim, barchabarchaga eshittirib aytdim:

— Yoʻlda Karimboy jilovni ushladi! Qayting-chi qayting, deb qoʻymadi! Odamning yuzi issiq-da, yuzidan oʻtolmadim!..

56

Otar adirda yoyilib oʻtladi.

Toʻdalagunimcha kech boʻldi. Uyga qosh qorayganda
keldim.

Uchastka militsionerimiz bir parcha qogʻoz tashlab ketibdi. Ayolimizga qayta-qayta tayinlabdi.

— Ertaga soat oʻnda organda boʻlsin, — debdi.

Sherigimiznikiga borib, uzrimni aytdim.

— Ertaga qoʻyni sen boq, zaril ishim chiqib qoldi, biror kun qaytararman, — dedim.

Sahar-mardonda Tarlon bilan shahar joʻnadim.

Eshik oldida oʻtirgan militsionerga qoʻynimdagi qogʻozni olib koʻrsatdim. Militsioner meni eshigi gʻilofli xonaga
kiritib bordi.

Toʻrda oʻtirgan yigit oʻrnidan turdi.

— Keling, keling, — dedi.

Men bilan qoʻl berib koʻrishdi. Oʻzini kapitan Ro'ziyev,
dedi.

Kapitan katta baxmal pardani tushirib qoʻydi, koʻrsatdi. Men kapitan katta koʻrsatgan joyga o'tirdim.

— Xoʻsh, familiyangiz Qurbonov-a? Nega kechikib
yuribsiz, aka? Soat oʻn ikki boʻldi-yu? — dedi kapitan
katta.

— Men sizga aytsam, kapitan katta, Tarlonning
oyogʻiga qaradim.

— Xoʻsh, Tarloningiz kim?

— Bizning otimiz-da, kapitan katta.

— Xoʻsh, hali otda keldingizmi? Shuncha texnika
turib-a!

— Esa-chi, kapitan katta. Texnika bizga boʻlmaydi, kapitan katta. Benzin isini xush koʻrmayman, kapitan katta.

— Xoʻsh, banditlarni izlayapmiz, aka. Shubhali tiplarni jabrlanuvchiga yuzma-yuz qildik. Bular emas, dedi. Siz
esa kelmadingiz. Endi boshqa kun chaqiramiz.

Tarlon bilan qishloqqa qaytdim.




57

Kechqurun televizorga qarab oʻtirib edim, Rixsiyev keldi. Bolishni buklab yonboshladi, damini uzun oldi.

— Radiouzel orqali oʻqigan dokladimni eshitdingizmi,
oʻrtoq Qurbonov? — dedi.

— Yoʻq, qachon oʻqidingiz?

— Ana xolos, hozirgina oʻqidim-ku. Yigirma minut,
qirq sekund!

— Men televizorga qarab qolibman. Nima deb oʻqidingiz?

— Xalqaro ahvol xususida!

— Ha-a, olamda nima gap ekan?

— Aha, xalqaro ahvol chatoq, oʻrtoq Qurbonov, juda chatoq. Vaziyat tobora keskinlashib borayapti.
NATO mamlakatlari Yevropada qanotli raketa joylashtirayapti. Salvadorda qonli jang boʻlayapti, Nikaraguada
vaziyat tobora murakkablashayapti, Falastin xalqining
ahvoli ayanchli. Aha, hammasiga AQSH imperialistlari
aybdor, oʻrtoq Qurbonov. Imperializm provokasiya bilan
shugʻullanayapti. Aha, masalan, AQSH imperialistlari
Polsha davlatida diversiya-provokasiya tashkil qildi.
Xalqni mafkuraviy zaharladi, aha. Polshada sotsialistik
jamiyatni qoʻporib tashlamoqchi boʻldi. Lekin imperialistlarning yovuz planlari fosh boʻldi. Polsha Birlashgan
Ishchi partiyasi sotsializmni himoya qildi...

Gapining biroviga-da tushunmadim. Televizorga qarab,
ha-ha, deb oʻtirdim. .

58

Ikki kun deganda uchastka militsionerimiz tagʻin qogʻoz
olib keldi.

Tarlon bilan azonda yoʻl oldim. Bu safar Tarlonni
qichab haydadim. Vaqtida yetib keldim.

Kapitan katta toʻrtta boʻzbolani roʻparo“ qildi.

— Yoʻq, bular emas edi, — dedim. — Ularning sochi
uzun-uzun edi, — dedim. "

Kapitan katta kuldi.

— Xoʻsh, eslay olmaysizmi, aka, ularning yuzida biron
jarohat izi yoʻ“qmidi?

— Esa-chi, kapitan katta. Iziyam gapmi, yaraning oʻzi
bor edi, kapitan katta.

— Xoʻsh, qanaqa jarohat?




— Ikkovining yuzidan qon oqdi. Beqasam choponlik
kalla qilib edi-da.

— E-e-e, shuni ertaroq aytmaysizmi, aka. Ana bu
boshqa gap!

— Keyin, bir maydarogʻining ust-boshi loy boʻldi, kapitan katta.

Kapitan katta yoza-yoza, bosh chayqab kuldi. Nimaga
kuldi — farosatim yetmadi.

— Xoʻsh, ayting-chi, aka, shu voqyeani koʻrganlardan
aqalli birontasini taniysizmi?

— Men sizga aytsam, kapitan katta, lof boʻlsa-da, yuzdan oshiq odam bor edi. Qaysi birini taniyman. Hatto ikkita melisa-da bor edi.

— Kim-kim? Melisa? Xoʻsh, formadami?

— Esa-chi, kapitan katta. Melisalar shunday burchakda oʻtirib choy ichdi.

— Xoʻsh, ular shu voqyeani ko'rdimi?

— Esa-chi, kapitan katta. Barini koʻrib turdi, kapitan
katta.

— Хо"55-хо"

Kapitan katta temir sandigʻidan bir qalin qogʻoz olib
yoydi. Ichi toʻla gʻij-gʻij surat boʻldi.

— Qarang-chi, aka, shuning ichida siz koʻrgan melisalar bormi?

Suratlarga barmogʻimni yugurtirib qaradim. Oxiri,
koʻrganlarimdan birovini tanidim. Peshonasiga barmogʻimni nuqib turdim.

— Hayla, anavi! — dedim.

Kapitan katta enkayib qarab, bosh irgʻadi. Suratlarni
taxlab, yana sandigʻiga soldi. Tashqarilab qaytdi.

— Xoʻsh, siz, aka, mana bu xonaga kirib turing. Oʻzim
chaqiraman.

Yon xonaga kirib oʻtirdim. Xona eshiksiz boʻldi.

Kapitan katta baxmal pardani tushirib qoʻydi. Oʻzi, oʻz
xonasida qoldi.

Xiyoldan keyin kapitan katta oldiga birov kirib keldi.
Kapitan katta undan soʻradi.

— Xo'sh, siz yigirma toʻrtinchi yanvar yakshanba kuni
soat oʻn ikkilarda qayerda edingiz? — dedi.

— Qaysi yanvar, bu yilgi yanvarmi? Uchastkada
edim, — dedi kelgan odam.

— Xoʻsh, aniqroq ayting!

— Vinzavod atrofini nazorat qilib yurgan edim!




— Xoʻsh, demak, zavodda?

— Ha, zavodda!

— Xoʻsh, shu kuni choyxona oldida boʻlgan voqyeadan
xabaringiz bo'lmadimi?

— Qanaqa voqeadan?

— Oʻsha yerda boʻlgan toʻpolondan?

— O`limdan xabarim bor, bundan xabarim yoʻq!

— Xoʻsh, buyoqqa bir qarang, Qurbonov aka!

Kapitan katta oldiga qaytib chiqdim. Kelgan odam xuddi oʻsha militsionerlarning birovi boʻldi. U meni koʻrdi-yu,
rangi oqarib joʻnadi. Kapitan katta meni koʻrsatib soʻradi:

— Shu odamni biron marta koʻrganmisiz?

Militsioner menga tikilib turdi-turdi-da, yelkasini qisdi.

— Eslayolmayapman, — dedi.

Kulgim keldi. Balki tanir, deya choyxonani eslatdim.
Militsioner shipga qarab oʻylab-oʻylab, koʻrsatkich barmogʻini chakkasiga nuqidi.

— E, ha! Boʻldi, boʻldi! Endi esladim. Oʻsha yerdan
uchastkamga oʻtib ketayotgan edim. Koʻchada odamlar
toʻplanib turgan ekan. Biron nima sotayotgan boʻlsa kerak,
deb oʻyladim.

— Eb-ey, ikkovimiz gapirishdik-ku, inim! Men sizga...

— Men bilan-a? Bekorni aytibsiz! Tuhmat! Soqolingiz
bor, ogʻzingizga qarab gapiring! Siz meni boshqa odamga
adashtirayapsiz!

Kapitan katta baxmal pardani tushirib qoʻydi.

— Ana, boʻlmaganman deyapman-ku? — dedi.

Men yoqamni ushladim.

— Yo tavba, yo tavba! — dedim.

—– Хо, yana biron kishini eslay olmaysizmi, aka?

5 5 Esa-chi, kapitan katta. Shu gaplarni choyxonachi-da
oʻrdi.

— Choyxonachi? Yana?

— Keyin, baliqpaz-da biladi.

— Xoʻsh, choyxonachi, baliqpaz... Buguncha boʻldi,
aka, qolganini boshqa kun gaplashamiz.

59

Endigi qogʻoz kelishida bormadim.

Boisi, Dono momo bandalik qildi. Janozasiga bordim.
Momoni oʻrab-chirmab, yigʻlab-yigʻlab qoʻyib keldim.

Uyda azali kayfiyatda yonboshlab yotib edim, Rixsiyev
kelib qoldi.




— Ahay, choy qoʻyinglar! - dedim ayolimizga.

— Kayfiyatingiz yoʻq, oʻrtoq Qurbonov? — dedi Rixsiyev.

y — Dono momoni qoʻyib keldik, — dedim.

— Qayoqqa qoʻyib keldingiz?

Shunda, Rixsiyev janozada boʻlmaganini bildim.

— Dono momo olamdan oʻtdi, shuni aytayapman, —
dedim.

— Aha, dafn qildik deng. Qoʻyib keldik deganingizga
biror nimani qoʻyib kelibdimi debman.

Yuzimni oʻgirib, koʻzlarimni yumdim. Oʻzimni bosolmadim. Tagʻin oʻng boʻldim. Koʻnglimga qay bir gaplar
keldi. Gap kelganda gapirmasa, shu gap oʻldim, deb ketadi. Shu bois, umrimda birinchi marta Rixsiyevga oqsoqolchilik qilishga jur'at etdim:

— Rixsiyev aka, — dedim, — siz oʻqigan odamsiz,
olamdagi bor gapni bilasiz. Sizga oʻrgatib bo`lmaydi. Hech
qachon eldan qolmang, aka. Xususan, ikki vaqt elning
yonida boʻling. Biri — toʻyida. Elning to`yini belingizni
besh joyidan boylab xizmat qilib, o“ynab-kulib, xush-xush
- vaqt oʻtkazib bering. Toʻy koʻpniki, ha. Yana biri — aza
sida. Yigʻlab-siqtab elning qaygʻusiga hamdard boʻling.
Oʻlim qayg'usini bir odam koʻtarolmaydi. Ogʻirlik qiladi.
Shunda siz yonida bo'lib, qaygʻusiga sherik bo'ling. Odam
ana shu ikki vaqtda odamligini bildiradi.

— Men unday momoni tanimayman, u kim?

— O'ʻzimizday odam. Faqirgina bir momo edi. Umri
kolxozda ishlab oʻtdi. Qarigan chogʻida magazinda qorovul
boʻldi. Na qizi bor, na uli bor edi. Bechorahol momo edi.
Yigʻlaydiganlari-da boʻlmadi. Oʻzimiz momomlab, xolamlab yigʻlab jo'natdik. El koʻmdi...

— Aha, qulogʻimga bir chalinganday boʻldi. Maktabga
darsga ketayotgan edim, kimdir, birov oʻlibdi, dedi. E'tibor bermabman.

— Ana shu-da. Shu sababli-da janozada odam taxchil
boʻldi. Koʻnglim yarim boʻlib qaytdim. Odamzodning qadti endi shu boʻldimi, dedim. Rixsiyev aka, bir kun kelib biz
ham ketamiz. Oʻlim barimizning boshimizda bor savdo.
Shunday kunda bir-birovimizning kunimizga yaramasak,
odam boʻlib nima qilib yuribmiz...

Rixsiyev gapimni ogʻzi bilan eshitdi.

— Hammaning borishi shartmi, oʻrtoq Qurbonov, — dedi. — Qarindosh-urugʻidan toʻrt kishi borsa boʻldi-da. Tobutning toʻrt yogʻochidan ushlab koʻtarib boradi. Toʻrt ki



shidan ortigʻi ortiqlik qiladi. Aha, xoʻp, olti kishi ham
boʻlsin. Ikkitasi goʻr qazib turadi.

— Rixsiyev aka, odam it boʻlsa ekan, oyogʻidan sudrab
olib borib, chuqurga tashlab kela bersa. Odam oʻz nomi
oʻzi bilan odam. Odamdan ulug“ jonzot bormi...

Rixsiyev gapimni ogʻzi bilan eshitdi.

— Ha, endi, bir kampir ekan-da. Bor-yoʻgʻi qorovul! —
dedi. — Xalqaro ahamiyatga, aqalli mahalliy ahamiyatga
molik shaxs boʻlsa ekan, bilagimizga qora lenta taqib faxriy qorovullikda tursak! Motam tutsak, nutq soʻzlasak!

— Rixsiyev aka, odamning katta-kichigi boʻlmaydi. Bariyam odam. Bir odam yaxshimi-yomonmi bir umr yashadi.
Qo`lidan kelgancha tirikchilik qilib, oʻzini odam sanab yurdi. Biz bilan betma-bet boʻldi, yelkama-yelka boʻldi, davrma-davr boʻldi. Endi qaytmas boʻlib ketayapti. Odam qaytmas boʻlib ketayotganda bormagan odam odammi...

Rixsiyev gapimni ogʻzi bilan eshitdi.

: — Kampirlarning oʻlimi mahalliy gap, oʻrtoq Qurbonov, — dedi. — E'tiborga molik emas. Ana, xalqaro arenada qanchadan-qancha tragediyalar sodir boʻlmoqda. Eron
shohi Pahlaviy yashirin buyruq berib, bir kinoteatrni yoqib
yuboribdi. Ichida besh yuz inson bor ekan. Aha, tragediya
deb buni aytadi! Dahshat! Men Eron xalqiga chuqur ta'ziya bildiraman. Men xalqaro ahvoldan tashvishdaman,
oʻrtoq Qurbonov, qattiq tashvishdaman! Xalqaro vaziyat
kun sayin keskinlashib bormoqda...

60

Ertasi ertalab uchastka militsionerimiz keldi.

Salom yoʻq, alik yoʻq, ostonada turib siyosat qildi:

— Sovet organi sizga o“yinchoqmi? — dedi.

— Eb-ey, biz nima qildik? — dedim.

— Nega chaqirgan vaqtda bormaysiz?

Zardam qaynab ketdi:

— Borgim kelmadi! Ayolimiz bilan kinoga bordik!
Boʻldimi? — dedim.

— Mashinaga chiqing!

Hayron boʻlib, devordan boʻyladim. Eb-e-eb-e! Darvozamiz oldida militsiya mashinasi turibdi! Sap-sariq!

Koʻnglim «shigʻgʻ» etdi. Etlarim uvishdi. Ichimda nimadir, bir nima oʻpirilib tushdi.

— Uchastkavoy birodar, — dedim, — bu ishing boʻlmaydi! Mashinangni tez eshikdan ol!




— Nima, mashinani yelkangizda koʻtarib turibsizmi?

— Birodar, hech bandaning eshigiga doʻxtirning mashinasi bilan melisaning mashinasi kelgulik qilmasin! Tez ket,
birov koʻrmasin!

— Bo'ʻling, bo'ling, falsafa sotmang!

Militsioner tumshugʻi ostiga tiqilib bordim.

Yuz-koʻzlariga oʻqrayib-oʻ“qrayib qaradim. Militsioner
niyati qat'iy boʻldi.

Oʻqrayib turdim-turdim, keyin, choponim yoqalarini
ochdim. Militsionerga koʻkragimni tutdim.

— Mana, otib tashla! Lekin melisaning mashinasiga
chiqmayman! Juda zaril boʻlsa, avtobusda boraman! —
dedim.

— Unda, tez izimizdan yetib boring!

Tagʻin, militsiya mashinasini birov-yarim koʻrib qolgan
boʻlsa-ya, degan hadikda devordan koʻchaga qaradim. Bovujud, koʻchada odam boʻlmadi.

61

Avtobusda rayon joʻnadim. Yoʻlda derazadan qusibqusib bordim.

Oʻsha gʻilofli eshikni ochdim. Kapitan kattaga Dono
momoni aytib berdim. Kapitan katta bosh irgʻab, hamdardlik bildirdi.

Xonaga bir militsioner kirib keldi. Kapitan katta oldiga bordi.

— Ayrimlar, Furqat koʻchasida turadigan Moʻmindan
koʻrayapti, oʻrtoq kapitan, — dedi.

— Xoʻsh, qayerda ekan shu bola?

— Koʻrinmayapti. Bildirmay, hamsoyalaridan surishtirdim. Uyida yuzlariga dori surtib yotgan emish.

— Unda, hozircha ko`z-quloq boʻlib turing, hidlanma
"sin, Men aytganda olib kelasiz. Hozir borib bozorning
ogʻzidagi choyxonachi bilan baliqpazni olib keling.

Xiyol oʻtib, militsioner qaytib keldi.

— Olib keldim, oʻrtoq kapitan, kirsinmi? — dedi.

— Olib kiring.

Ostonada choyxonachi bilan baliqpaz koʻrindi. Choyxonachi egilib salom berdi.

Kapitan katta qalami uchini choyxonachiga nish qildi.

45 Avval siz kiring. Siz esa koridorda oʻtirib turing, —
dedi.




Choyxonachi qoʻllari koʻksida gilamdan yurib keldi.
Kapitan katta bilan koʻrishmoqchi boʻldi.

Ammo kapitan katta qogʻozdan boshini koʻtarmadi.
Qalami uchi bilan choyxonachiga joy koʻrsatdi.

Choyxonachi dovdirab, qalamni qoʻshqoʻllab ushlab
olishiga bir bahya qoldi. Qoʻllarini tez tortib olib, qalam
uchi tarafga oʻtirdi. Menga roʻparo“ boʻldi. Men bilan bosh
irgʻab soʻrashdi.

Kapitan katta bir dasta qogʻozning uyogʻiga qaradi,
buyogʻiga qaradi. Keyin, choyxonachiga yuzlandi. Choyxonachining kimligini yozib oldi.

— Xoʻsh, endi bizga choyxonangizda boʻlgan urishni
gapirib bering, Sattorov aka, — dedi.

— Urish? Qanaqa urish?

— Yigirma toʻrtinchi yanvar, yakshanba kuni boʻlgan
urishni.

— Qanaqa urish? Tush mahali? E, ha-a, boʻldi, boʻldi!
Bu`bizning choyxonada emas, koʻchada boʻlgan, kapitan
uka.

— Ishqilib, choyxonangiz oldida boʻlgan-da.

— Endi, kapitan uka, bozor kuni odam koʻp boʻladi.
Qoʻlim qoʻlimga tegmaydi. Hatto qulogʻim eshitmaydi...

— Xoʻsh, oddiy choyxona shovqini bilan ur-toʻpolon
shovqinining farqiga borarsiz?

— Bormayman, kapitan uka, bormayman. Hamma gap
shunda! Mana shu quloqlarim osti «gʻuvv-g'uvv» etadi.
Kim gapirayapti, nimani gapirayapti, farqiga bormayman.
Sizga yolgʻon, menga chin. Manavi barmoqlarim bilan sanab aytaman: ovozlarning ichida cholnikiyam bor — bir!
Yoshnikiyam bor — ikki! Momonikiyam bor — uch! Qiznikiyam bor — toʻrt! Chaqaloqnikiyam bor — besh! Хо"oʻsh, beshta boʻldimi? Endi boshqalariniyam sanaymiz. Bulardan boshqa koʻchadan oʻtayotgan «Jiguli»nikiyam
bor — bir! Bozordan qaytgan sigirnikiyam bor — ikki...

— Boʻldi, boʻldi. Siz menga koʻrgan voqeangizni gapirib bering!

— Iya, eshitmagandan keyin qanday qilib koʻraman,
kapitan uka?

— Ko'ʻzingiz bor-ku, ana-ku.

— Toʻgʻri, koʻzim bor. Yaratganning oʻzi bizgayam koʻz
bergan, koʻrib turibsiz. Lekin bilasizmi, kapitan uka, choyxonamizning bir piyola choyi nasib etganda koʻzingiz tushgandir, samovar choyxonaning ichida, ha! Maydagina tuy



nugi bor. Mana shuncha! Shu tuynukdan choy beraman.
Tuynuk koʻkragim baravar keladi. Mana bunday enkayib
qaramasam, tashqarini koʻrmayman. Egila berib-egila berib, bellarim ogʻrib ketadi, kapitan uka.

— Xoʻsh, shu voqeadan sal boʻlsayam xabaringiz bordir?

— Bor, kapitan uka, bor. Bir egilib qarab, koʻcha yuzida odamlar toʻdalashib turganini koʻrdim. Boshqa hech nimani koʻrmadim.

— Boʻpti, boring. Zaril boʻlsa, yana chaqiramiz. Hamrohingizga ayting, kirsin.

Choyxonachi qoʻllari koʻksida kapitan kattaga bosh
irgʻadi. Goʻyo birov quvib kelayotganday pildirab, eshikka
qarab yurdi.

Baliqpaz kirib keldi.

Kapitan katta baliqpazning-da kimligini yozib oldi.

Baliqpaz yoyilib oʻtirishi, eshitamiz, deganday kapitan
kattaga qoshlarini chimirib qarashidan dimogʻdor, koʻpni
koʻrgan odam boʻldi.

Birodarlar, men shu odamdan umid qildim!

— Xoʻsh, endi sizdan eshitamiz, Shukurov aka?

Baliqpaz pinagini-da buzmadi. Mijjasini-da qoqmadi.

— Nimani eshitasiz? — dedi.

— Xoʻ-oʻ-oʻsh...

— Eshitdim, uchastkavoy aytdi. Men hech nimani
koʻrganim yoʻq. Shu! Yozib berishim ham mumkin. Shul
Ketsam maylimi? Uyogʻda ish qolib ketayapti. Shu!

— Gap endi boshlandi, shoshilmang. Oʻrningizga odam
qoʻyib kelgandirsiz.

— Oʻgʻlim qoldi. U hali yosh, xoʻrandalarni ranjitib
qoʻyishi mumkin. Shu!

— Xoʻsh, koʻp shushulamang! Gapga javob bering! Bir
inson taqdiri hal boʻlayapti! Tushundingizmi?

— Siz ham mansab stolingizdan foydalanib, xalqqa
baqirmang! Shu!

— Men xalqqa emas, sizga gapirayapman!

— Xalq bir kishidan boshlanadi! Shu! Men xalqning bir
boʻgʻiniman, shunday ekan, menga koʻp baqirmang! Shu!

— Baqirayotganim yoʻq, gapirayapman.

— Baqirayapsiz! Shu! :

— Xoʻsh, ana, baqirmadik. Oʻzi bugun chap yogʻingiz
bilan turganga oʻxshaysiz, Shukurov aka. Boring, sizga
ruxsat, yana chaqiramiz.




“— Ixtiyoringiz! Baribir, shu gapim gap! Shu!

Baliqpaz gʻoʻddayib chiqib ketdi.

Kapitan katta menga-da javob berdi.

— Yana kelasiz, — dedi.

— Kapitan katta, uyda ishlarim qoʻqib yotibdi. Buyogʻi
koʻpkarilardan qolib ketayapman. Boshimni qashigani fursatim yoʻq...

— Xoʻsh, men nima qilay, aka? Bu ishga oʻzi guvohning keragi yoʻq, ana meditsina xulosasi bor. Sizlar faqat
jinoyatchilarni aniqlashga yordam bersalaringiz boʻldi.
Haligi baliqpaz bilan choyxonachi jinoyatchilarni taniydi.
Ularning gapini esa eshitdingiz...

62

Yoʻl chetidan yurdim. Shu gap boʻlgan yerdan oʻtdim.

Bir mahal oq xalatli bir odam yoʻlimni toʻsdi. Bu oʻsha
baliqpaz boʻldi. Baliqpaz tirsagimdan ushlab, meni baliqxonasiga yetakladi. Qozondan xolisroq bir joyga
oʻtirgʻizdi. Tizzamga kaftini qoʻyib soʻradi:

— Meni siz chaqdingizmi, aka?

— Chaqqanim yoʻq.

— Chaqibsiz-da! Shu! Chaqish bundan ziyod boʻladimi?

— Men koʻrganimni aytdim, birodar.

— Aka, chaqish — ayolning ishi! Shu! Siz binoyiday erkaksiz-ku! Koʻrganimni aytdim, deysiz. Nimani koʻrdingiz?
Xoʻsh, qani?

— Endi, birodar, men sizga aytsam, oʻzingizdan ham
oʻtdi-da. Koʻrib turib bormadingiz-a. It boshi bilan kuchugingiz chopib keldi.

— Endi u — it! Shu! Oʻz oti oʻzi bilan — it! Boʻlganboʻlmaganga aralashib, hurib yotadi! Boʻlmasa, birov bilan
nima ishi bor? Oʻzini bilib yotmaydimi? It — it-da! Itligiga boradi-da! Axir, siz bilan biz odammiz-ku, odam! Kelibkelib, itga teng boʻlib oʻtiramizmi! Itga teng boʻlmasligimiz
kerak! Shu! Oʻzi, qarindoshingiz ajab odam ekan. Bolalar
urib yiqitadi, yana turadi, yana yiqitadi, yana gandiraklab
turadi.

— Nima qilsin boʻlmasa?

— Yota bersin! Shu! Uch yigitga yolgʻiz oʻzi bas kelarmidi! Men boʻlganimda birinchi musht kelib tushdimi,
boʻldi, oʻzimni yerga tappa tashlardim. Qaytib joyimdan
turmasdim! Shu! Tursam, baribir, yana uradi-da! Ular ketguncha oʻzimni behushlikka olib yotardim. Qarabsizki, bir




musht bilan qutulib qolardim! Biron yerim ham shikast
yemasdi! Shu! Ana, oqibat, qarindoshingiz chalajon boʻlib,
kasalxonaga ketdi! Shu! Holidan xabar olib turibsizmi?
Qalay endi?

— Borganim yoʻq!

— Iya, nega?

— Men uni tanimasam, bilmasam...

— Iya, hali tanimaysizmi?

— Esa-da.

Baliqpaz yuzimga enkayib qaradi. Gapim jiddiyligini
bilib, tizzasiga urib kuldi.

— E, aka-ye, aka-ye! Afandi ekansiz-ku!

Baliqpaz yogʻoch panjara oldida yotgan kuchugiga
qaradi. Oʻzicha boshini chayqadi. Tagʻin kuldi.

— E, aka-ye, e, aka-ye! Qarindoshingiz boʻlmasa, aqalli tanishingiz boʻlmasa, sizga nima? Qip-qizil Afandi ekansiz! Shu! Yo, undan biron nima undirdingizmi?!

— Nima undirardim, birodar...

Baliqpaz barmoqlarini bir-biriga ishqab koʻrsatdi.

— Pulmi? Unday demang, birodar, unday demang...

— Boʻlmasa nimaga buncha kuyib-pishasiz? E, aka-ye!
Afandi! Shu! Hali yana borasizmi? Unda, bunday, aka, siz
meni koʻrganingiz yoʻq, men sizni koʻrganim yoʻq. Agar
yana chaqsangiz, qattiq xafalashamiz! Shu!

Avtobusga oʻtirdim. Koʻzim ilinib-ilinib ketdi. Birodarlar, boshim ogʻriyapti, boshim...

63

k Nazir juvozkash koʻpkariga Olmakoʻz baytalini minib
eldi.

Oʻziyam, baytali Olmakoʻzmisan, Olmakoʻz boʻldi-da!
Koʻzlari boʻtaloq koʻzlariday katta-katta, dum-dumaloq,
olmaday-olmaday keladi! Yana-tagʻin, chuqur. Chuqur,
qop-qora! Sagʻrinlari enlik-enlik! Sagʻrinlari loʻmbillaydi,
bilq-bilq etadi!

Tarlonimiz koʻzi ana shu Olmakoʻzga tushdi! Tarlonimiz bir boshqa boʻlib qoldi! Tarlonni uloqqa soldim — Tarlon Olmakoʻz tarafga yurdi. Jilovni tortdim — Tarlon OLmakoʻzga qarab talpindi. Tarlonni uloqli ot ketidan
qoʻydim — Tarlon Clmakoʻz tarafdan chopdi! Nima qilishimni bilmadim.

Nazir juvozkashga aytgichimni aytdim:

— Ay birodar, shu baytalingizni koʻzdan pana qiling,
baraka toping!




Chavandozlar hingir-hingir kuldi. Shoʻxchan-sho`“xchan
gaplar otdi.

Nazir juvozkash koʻpkaridan ketdi.

Shukur qilib, Tarlonni uloqqa soldim. Tarlon tagʻin
taysalladi. Boʻlmasa, kayfiyati binoyiday boʻldi.

Toqatim toq boʻldi. Zardam qaynadi. Qamchi dastasi
bilan Tarlon boshiga soldim,

— Padaringga la'nat, mana senga, mana! — dedim.

Tarlon old oyoqlarini koʻtarib-koʻtarib falakka sapchidi. Boʻgʻilib-boʻgʻilib pishqirdi. Olislarni aylanib chopdi.
Gʻarq terga botdi. Peshonasidan terlar oqdi. Baliq og`ziday
kappa-kappa ochilib-yopilayotgan burniga sizib tushdi.

Choti aralash qamchi solib-solib, tagʻin uloqqa
qoʻydim. Tarlon tagʻin oʻzini keyiniga oldi!

Bu safar qamchi dastasi bilan quloqlari orasiga urdim,
yuzlariga urdim...

— Hali kammi? Mana boʻlmasa, mana! Yeganing burningdan chiqqur! — dedim.

Tarlondan egar-abzalini, yuganini shilib oldim. Kallasiga bir urdim.

— Ket, hayvon, ket! Qazisan, qartasan, asli naslingga
tortasan! Tortding aslingga! Ket! — dedim.

Tarlon yollari selkillab-selkillab qochib qoʻya berdi.

Birodarlar, jahl kelganda aql ketadi, deganlari shu-da!

Koʻpkari oxirini qaramadim. Egar-abzallarni qoʻltiqlab,
uyimizga joʻnadim.

Ayolimiz alagʻda boʻlib, Tarlonni soʻradi.

— Soʻrama, ayol, soʻrama, — dedim. — Termizdan artistlar kelib, klubda teatr qoʻygani esingdami? Oʻsha teatrda Alisher Navoiy nima deb edi? Hayvonni qancha tarbiya
qilma, it boʻladi, eshak boʻladi, aslo odam boʻlmaydi, deb
edi! Navoiy haq ekan, ayol! Bekorga Navoiy, Navoiy, demas
ekanlar! Koʻkayim qurib ot boqdim. Oʻzimni sen dedim,
Tarlonni siz dedim. Oʻzim yemadim, Tarlonga yedirdim,
oʻzim ichmadim, Tarlonga ichirdim. Bolalar rizqidan-da
urib, Tarlonga yedirdim. Tarlon baribir odam boʻlmadi!
Urib-urib haydab yubordim! Bahridan oʻtdim! Tarlon koʻr
boʻladi, Tarlonni tuzim koʻr qiladi...

— Bekor qilibsiz-da, koʻp pullik mol edi, — dedi ayolimiz.

— E-e, puli boshimdan sadaqa! Ayol zoti boshdan-adoq
zarga oʻralgan bilan, shoyi-shomilaga belangan bilan, oʻzi
“yomon boʻlsa, unday ayolning kimga keragi bor? Unday
ayolni zari bilan qoʻshib, shoyi-shomilasi bilan qoʻshib, uch




taloq qoʻymoq lozim! Ot ham shu-da! Yomon ot — yomon
ayolday gap! Erkakni el orasida sharmanda qiladi! Mana,
Tarlon yuzlab chavandozlar oldida yuzimni yerga qaratdi!

Shunday deyishga dedim. Ana, dedim. Ammo koʻnglim
tub-tubida nimadir... nimadir bir nima mayda-mayda ushoq
boʻlib-boʻlib ketdi. Tarlon uchun ich-ichimdan rahmim kelib-kelib ketdi...

64

Kechasi bir mahalda katta darvoza. doʻq-doʻq etdi. Yelkamga choponimni tashlab, tashqariladim.

— Kim u bemahalda kelgan? — dedim.

Tashqaridan ovoz boʻlmadi. Darvoza zanjiri shildir-shildir etdi. Oshiq-moshig'i gʻiyq-gʻiyq qildi.

— Hozir, mana hozir! — dedim.

Borib, darvoza tambasini oldim. Zanjirini yechdim.
Darvozani lang ochdim.

— Eb-ey-eb-ey!

Ostonada oʻzimizning Tarlon turibdi! Bir oʻzi!

Kambagʻal iltijoli pishqirdi, kambagʻal tumshug£ʻini
choʻzdi, kambagʻal moʻltayib qaradi.

Nima deyishimni bilmadim, nima qilishimni bilmadim.

— Kelibsan-da... Kelmasang, oq butum qora kuyarmidi... — deya toʻng'ʻilladim.

Tarlon bilan gap qoʻshmadim. Yuziga-da qaramadim.
Yuzimni teskari burdim.

— Sen ham odam boʻlding-u... — deya toʻng'ʻilladim.

Birodarlar, eshikdan kelgan odamni ket, deb boʻladimi?
Boʻlmaydi, boʻlmaydi!

Shu bois, miq etmadim. Gapsiz-soʻzsiz ichkari yurdim.

Tarlon ketimdan ergashib keldi.

Borib, otxona eshigini ochib turdim.

Tarlon moʻmingina boʻlib kelib, otxonaga kirib oldi.
Ichkari kirib olib, pishqirdi. Endigi pishqirishida koʻngli
toʻqlik boʻldi.

Ustidan zanjirlab keldim.

65

Ertasi ertalab Nazir juvozkash keldi. Devordan boʻylab
ovoz berdi. з

— Ziyodulla chavandoz, berman bir qarang! — dedi.
Bir-bir bosib bordim. Devordan qoʻl uzatdim. Koʻrishibsoʻrashdim.




Nazir juvozkash bola-baqrani soʻradi, tomi toshni soʻradi. Keyin, mol-holga oʻtdi.

— Ha-a, — dedi. — Bizning kuyov qanday? Xoʻp damliginami?

Oʻylab turdim-turdim. Nazir juvozkash nima dedi, tushunmadim.

— Qanday kuyov? — dedim.

— Qanday kuyov boʻlardi, Tarlon kuyovimiz-da.

— E, ha, Tarlonmi? Shukur, shukur.

— Oʻzi, kuyov keldimi?

— Keldi, ha, keldi. Nima edi?

— Shunday, alagʻda Бо" Б 50 тауартап-да.

Б Nazir juvozkash boʻlib oʻtmish gapni bir boshidan aytib
erdi.

Emishki, bizning Tarlon oʻsha ketishida toʻgʻri Nazir
juvozkashnikiga boribdi. Darvozadan kishnab-kishnab kiribdi.

Bu vaqtda Nazir juvozkash Olmakoʻzini yalangʻochlayotgan boʻlibdi. Tarlonni koʻrib, hayrondan-hayron qolibdi. Nima qilishini bilmabdi, nima deyishini bilmabdi.

Nazir juvozkash nima-da qiladi, nima-da deydi? Kuyov
oʻz oyogʻi bilan oʻzi kirib keldi. Eshikdan egilib kelib turgan
kuyovga bir nima deb boʻladimi? Boʻlmaydi, boʻlmaydi!

Nazir juvozkash oʻylab qolibdi. Kuyov-ku uyalmadi,
kuyov-ku, or qilmadi. Endi men uyalayin debdi, endi men
or qilayin, debdi. Choponi yoqasi bilan yuzlarini berkitibdi, yerga qarab-qarab, uyiga kirib ketibdi.

Birodarlar, kuyovni paygʻambarlar-da siylagan! Ahayahay!

Men devorga tirsaklarim bilan suyanib eshitdim. Boshimni sarak-sarak etib eshitdim.

Tarlon Olmakoʻzga boʻy berib-boʻy berib boribdi.

Olmakoʻz hurpayibdi, quloqlarini dikkaytiribdi, yollarini hurpaytiribdi, dumlarini tikraytiribdi. Toʻlgʻonibtoʻlgʻ“onib kishnabdi. Orqa oyoqlarini sermabdi. Tepib
yuboraman-tepib yuboraman, debdi.

Tarlon bir sapchib chetlanibdi. Olmakoʻ`zni aylanib chopibdi. Dirk-dirk oʻynabdi. Olmako“z tevaragida doira
yasabdi.

Tarlon Olmakoʻzga kift berib-kift berib boribdi.

Olmakoʻz zinkiyib-zinkiyib pishqiribdi. Tishlarini irjaytirib-irjaytirib gʻijirlatibdi. Tishlab olaman-tishlab olaman,
debdi.




Tarlon epchillik bilan chetlanibdi. Olmakoʻzni aylanib
chopibdi. Dirk-dirk oʻynabdi. Olmakoʻ“z tevaragida doira
yasabdi.

Tarlon Olmakoʻz bilan yuzma-yuz boribdi. Yuzlarini
yuzlariga tekkizibdi.

Olmakoʻ“z pishqirib-pishqirib, yuzlarini chetga buribdi.
Yuzlarini olib qochibdi.

Tarlon Olmakoʻzni aylanib chopibdi. Dirk-dirk oʻynabdi. Olmakoʻz tevaragida doira yasabdi.

Tarlon Olmakoʻz bilan tumshuqma-tumshuq kelibdi.
Olmakoʻz bilan tumshuqlarini tekkizib-tekkizib iskashibdi.
Pishqirib-pishqirib iskashibdi. Olmakoʻzning ogʻziga pishqirib iskashibdi, burniga pishqirib iskashibdi. Olmakoʻzga
bir nimalar debdi, bir nimalar aytibdi. Nimalar debdi, nimalar aytibdi — unisini yolgʻiz o'zi bilibdi, yolgʻiz O1mako'ʻz bilibdi...

Tarlon koʻngil beribdi, Olmakoʻz koʻngil olibdi! Ahayahay!

Oxir-oqibat... Olmakoʻz dildorlik beribdi!..

— Yoʻgʻ-e? — dedim.

— Ha-da! Endi quda boʻldik, Ziyodulla chavandoz, quda-qudagʻay boʻldik!

— Hazillashmang-e, juvozkash, hazillashmang-e!

— Behazil, quda, behazil! Oʻziyam qayliq oʻyinimisan,
qayliq oʻyini boʻldi-da... O-o-o!.. Kuyovni nima berib
boqqansiz, Ziyodulla chavandoz?

Boshimni chayqab-chayqab kuldim. Qoʻlimni siltab-siltab kuldim.

— Gapingiz qursin-e, juvozkash-e, gapingiz qursin-e!

— E-bo-ye, ana qayliq oʻyini, mana qayliq oʻyini...
O-o-0!..

Yuzlarimni ushlab-ushlab kuldim, yuzlarimni berkitibberkitib kuldim.

— Boʻldi-ye, juvozkash-ye, boʻldi-ye!

— Ebo-ye... Qarang-a! Ebo-ye... qarang-a!

— Astarogʻ-ye, ayol eshitadi-ye!

— Ebo-ye... Qarang-a! Biz ham yurgan ekanmiz-da...
O-0-0, ana, mana..!

— Qanday-qanday?... Boʻldi-ye, ayol eshitadi-ye!

— Siz bilan biz ham... yurgan ekanmiz-da, Ziyodulla
chavandoz! O-o-0, ana... mana..!

— Astaroq deyman-ye, ayol eshitadi-ye!

— 0-0-0, haloling boʻl-e, kuyov-e, haloling boʻl-e!..




Xandon-xandon otib kuldim.

— E, tavba-e, e, tavbangdan-e! Shoʻxlashmang-e, juvozkash-e, shoʻxlashmang-e!

— Beshoʻxi, quda, beshoʻxi! Ana kuyov, mana kuyov!
O-0-0, ana... mana..!

Qah-qah “urib kuldim.

— ВоЧф-уе... Bizning Tarlon shoʻx ekan-da, a, sho'x
ekan-da?

— Ha-da! Egasiga tortganmi, bilmayman! Mol egasiga
oʻxshaydi, deydi-ku...

Ketimga chalqayib-chalqayib kuldim.

— Nima-nima? — dedim.

— Mol egasiga oʻxshamasa, harom oʻladi...

Devordan bug`ʻdoyday kesak olib, Nazir juvozkashga otgan boʻldim. Juvozkash bilagi bilan betini pana qilgan

“Idi.
— Astarog'ʻ-e, ayol eshitadi, astarogʻ-e! — dedim.
. Kaftlarimni kaftlarimga qars-qars urib kuldim.

— Bizning Tarlon shoʻx ekanmi-a, shunchalik shoʻx
ekanmi? Ay, Tarlon-e, ay, Tarloni tushmagur-e!

Qoʻllarimni bir-biriga ishqab-ishqab kuldim.

— Bizning Tarlon shoʻx-da, shoʻx! Bir shoʻxlashibdida! Oʻtadigan dunyoda bir shoʻxlashayin, debdi-da! — Kula berib-kula berib, ichlarim ogʻrib qoldi. Kula berib-kula
berib, koʻzlarim yoshlanib qoldi.

— Mol egasiga oʻxshaydi, deysiz-da? Ay, ukkagʻarning
qudasi-ye! — dedim. — Ayniqsa, ot egasiga oʻxshaydi, deysiz-da? Ay, ukkag'arning qudasi-ye!..

Garchi qoʻlimga bir nima ilashmasa-da, devordan kesak
olib otgan boʻldim. Garchi bir nima otilib bormasa-da, juvozkash pusib qolgan boʻldi.

— Ay, kuchingdan Tarlon-e, kuchginangdan-e! — dedim.

Miriqib kuldim, huzurlanib kuldim, maza qilib kuldim!
а Bir amallab oʻzimni bosib oldim. Yuz-koʻzlarimni art
im.

— Ha-ye, shunday-shunday boʻladi-da-ye! Issiq jondaye, issiq jon! — dedim. — Qani, ichkarilang, quda, choy
ichamiz?

— Yo'g'-e, quda, yoʻgʻ-e. Esimning borida juvozxonamga ketayin. Boʻlmasa, kuyov boʻlmish kelinni koʻrib qoladi-da, tagʻin hiqillab yopishadi!

— Shundaymi, unda, maylingiz. Oʻzi, kelin qayerda,
quda?




— Ana kelin, ana!
Devordan uzalib qaradim.
Nazir juvozkash ostidagi otini koʻrsatdi.

66

Samad chavandoz koʻpkarining olgan-olganini — oxirini oldi.

Qaytishimizda barimizni uyiga aytdi. Samad chavandoz
uyi oldiga kelganimizda oʻylanib qoldim. Mendan boʻlak
chavandozlar uyi yaqin boʻldi. Chavandozlar otlarini bog'laydi-yu, keladi.

Bizniki xiyla olisda boʻldi. Tarlonni uyimizga bogʻ
lab kelaman degunimcha, qozon ikki qaynaydi. Chavandozlar mening yoʻlimga qarab oʻtirmaydi. Goʻshtni yeydi-qo'yadi!

Yana-tagʻin, erinib, kelolmasligim-da bor.

Oʻylab-oʻylab, qoladigan boʻldim. Nafs qurgʻur yomonda!

Tarlonni darvoza ustuniga bogʻladim. Koʻpkaridan olgan gilam, toʻnlarni egardan oldim.

Shunda, koʻchadan kenja qaynimiz Qoraqul oʻtdi.

— Yoʻl boʻlsin? — dedim.

— Siznikiga, — dedi qaynim.

— Ma, Tarlonni-da ola ket, — dedim.

Qaynimni oyogʻidan olib, otga mindirib yubordim.

Samad chavandoznikida yonboshlab olib, tana ilik
so'rdim.

Chavandozlar boʻlib oʻtmish koʻpkari gurungini qildi.
Otlarga ta'rif berdi. Oʻzlaridan oʻtgan xatoliklarni betlariga aytdi. Yaxshiliklarini yodladi. Bir-birlari yelkalariga
qoqdi, tizzalariga shapatiladi.

— Ay, yasha-ye, yasha! — dedi.

Chavandozlar hamroz boʻldi. Bir-biriga aq! boʻldi.

Samad chavandoz mixda osigʻliq doʻmbirasini oldi.
Tinqillatib-tinqillatib sozladi. Chertib-chertib boshladi.

Xayollarga gʻarqob boʻlib yonboshlab yotib edim, gal
menga keldi. Men chordana qurib oʻtirib oldim. Bilaklarimni turdim. Doʻmbirani sozimga soldim. Hakkalabosimhakkalabosim nagʻmalardan chaldim. Chavandozlar
koʻnglini qitiqladim.

Samad chavandoz oʻtirgan yerida yelkalarini qoqibqoqib oʻynab qoʻya berdi!

— Ha, gardkam! — dedi.




Soʻzni “soʻzga choʻqishtirdim, gapni gapga urishtirdim,
otlarni nagʻmalarga soldim. Otlar ashula boʻldi! Ahayahay!

Bul sagʻringga qarayman
Kuyovli qiz yotguday,
Burningdan chiqqan damingga
Karrak bossa yonguday,
Quloqlaring orasidan
Qoʻshtegirmon suv oʻtguday!..

Birodarlar, ashula ichidagi ot bor-ku? Oʻsha oʻzimizning Tarlon, ha!

Ana, Tarlon dirk-dirk oʻynadi. Bepoyon Vaxshivor adirlariga qarab kishnadi. Zalvorli adirlardan aks-sado keldi...

Yo, sizning otingiz-da bizning Tarlondaymi? Bizning
Tarlonga kelbat beradimi? Unda, sizning otingiz-da ashula
bo'libdi-da? Ahay-ahay!

- Hadeb otni ashula qila berish boʻlmas! Endi chavandozlarga-da oʻtayin! Kimni ashulaga solsam ekan? Shu burchakda oʻy surib oʻtirgan Odina chavandozni ashulaga solsammikin? Oʻttizni urib qoʻydi, hali-da uylanmadi! Bir
qitigʻiga tegayin! Zora, yigitlik gʻururi varaja qilsa! AhayаБаут

Qidirib chopsang biror kun

Keng Qoʻngʻirotning to`yini,

Olib yotsang, jo'rajon,

Qora uyning toʻrini,

Olib quchsang naylayin

Burni kulgan bir parini,

Shu chiqarar kuygan yurak cherini!

— Ha, doʻ-oʻ-oʻst!

— Qoʻyma, Ziyodulla chavandoz, qoʻyma!

Chavandozlar gap qayoqqa borayotganini bildi. Gap
egasi-da oʻzini bildi, oʻzini tanidi. Koʻzlari pir-pir etdi.
Koʻzlari yerga qadaldi.

Birodarlar, boʻ“ydoqning aqli ikki koʻzida boʻladi!

Men endigi gapimni nagʻmalarsiz aytdim:

— Odina chavandoz deyman-ov! Yigitning boshi ikkita
boʻlmagunicha, moli ikkita boʻlmaydi! Uylan-da endi, birodar! Ogʻzingga tolqon solganday miq etmay yurasan!
Ayt-da, oʻzi nima gap? Biz sening uzangi yoʻldoshlaringmiz! Yaxshi kuningga-da, yomon kuningda yaraymiz!




Chavandozlar gapimni quvvatlab turdi, ma'qullab
turdi.

Oxiri, Odina chavandozdan sado chiqdi! Odinasi
qurgʻur, bizning qaynsinglimizni koʻz ostiga bosib yuribdi
ekan! Ana, gap! Bir safar sovchi-da qoʻyibdi, ammo qaynonamiz yoʻq, debdi! Ana!

— Odina chavandoz-ov, yosh yigit koʻzi bilan qiz olma,
deydilar. Bizning qaynsinglimizdan boshqasi boʻlmaydimi? — dedim.

— Yoʻq, boʻlmaydi! — dedi Odina.

Odina chavandoz olamda, bizning qaynsinglimizdan
oʻzgasini tan olmas emish! Qaynsinglimiz olamda yakka-yu
yagona emish!

— Yoʻgʻ-e? — dedim.

— Ha! — dedi.

— Chiningni ayt? — dedim.

— Chinim! — dedi.

Birodarlar, dil ketgan emish, dil! Ahay-ahay!

— Ay, Odina chavandoz, unda, qoʻlni ber, oʻzim sovchi
boʻlaman! — dedim. — Qaynsinglimni senga olib berib,
sen bilan boja boʻlmasam, Ziyodulla chavandoz otimni
boshqa qoʻyaman! Shu kundan e'tiboran, ikkovimiz boja!
Ay, Odina chavandoz-ov, nariroq oʻtir, boja bojani
koʻrsa... — dedim.

67

Birodarlar, yosh bolaga ish buyur-u, izidan oʻzing
yugur, degani haqqost chin boʻldi!

Qaynimiz nima qilibdi deng? Qaynimiz uyimiz oldidan
oqadigan ariqqa kelib, Tarlonni suvga qoʻyibdi. Gʻarq terga botib turgan Tarlon toʻyib-toʻyib suv ichibdi. Keyin,
Tarlonni otxonaga olib kirib bogʻlab qoʻyibdi...

Ertalab Tarlonni otxonadan yetaklab chiqdim. Aylantirib qaradim. Qorin etlari dir-dir uchdi, pir-pir uchdi!

Birodarlar, otga suv tushsa ana shunday boʻladi! Tarlonga suv tushibdi!

Ay, qaynim-e, ay, kalla-ye! Endi senga nima deyin? Ot
g'arq terga botsa, suv ichirib otxonaga bogʻlab boʻlmaydi,
deyinmi? Mabodo ichirsa, xiyla yoʻl yurish lozim boʻladi,
boʻlmasa, otga suv tushadi, deyinmi? Keyin, ot koʻpkariga
yaramay qoladi, deyinmi! Maktabda komsomollar kattasi
boʻlasan-da, shuni-da bilmaysanmi, deyinmi? Bitta-da




toʻrti yoʻq a'lochi Qodirov Qoraqul boʻlaturib, shunga-da

farosating yetmadimi, deyinmi? Omon surnaychining qizi

bilan partaning ostidan xat olishib-xat berishib turishga

yetgan aqling shunga yetmay qoldimi, deyinmi? Mendayin

bir kal boʻlsang ekan, aqli sochi bilan qoʻshilib toʻkilib

ketgan desam, deyinmi? Kallang toʻla jun boʻlsa, deyinmi?
Demayin, demayin! Qayniga ilkis gapirib boʻladimi...
Opasi bizda!

68

Tarlonni mindim, suvini tushirish bilan mashg'ul
boʻldim.

Koʻpkarilarga minib bormadim.

Borsam-da, chopmadim. Birovlar otida chopdim.

69

" Vaxshivordagi bir koʻ“pkarida-da shunday boʻldi.

Mag'ʻribdagi oppoq togʻ Keragatogʻ boʻldi. Keragatogʻ
Hisor togʻlari davomi.

Keragatogʻni yaqin deb boʻlmaydi. Purviqorligidan bir
qadam boʻlib koʻrinadi. Keragatogʻdagi mayda-mayda olachiporlar archa boʻldi. Aslida archalar-da mayda emas.
Olisdan mayda koʻrinadi. Archalar ulkan-ulkan, boʻyi qayragʻochday keladi. Beli odam beliday keladi.

Qirlar, adirlar qor boʻldi. Adirlar oʻngiridagi Qorbosdi
dashti-da qor boʻldi. Etik koʻmar qor boʻldi.

Qorda jonivorlar izi bo'ldi. Izlar tevaragida tovuq patlari sochilib yotdi. Bular tulkilar ishi boʻldi. Besh panjali
izlar boʻriniki boʻldi.

Osmon yuzi pokiza boʻldi.

Boshimizda kun yondi. Kun betiga qarab boʻlmadi. Baliq tangasiday-baliq tangasiday qor uchqunlari yilt-yilt etdi, koʻzdan yosh oqizdi.

Tevarak moyakdayin ravon, surpdayin oq boʻldi. Qayer
chuqur, qayer oʻr, bilib bolmadi.

Koʻnglimga hadik tushdi. Uloqqa oyogʻim tortmadi.
Kelishga-ku keldim, endi chopayin, dedim. Chopadigan
boʻldim.

Joʻra boboning otida chopishni azm etdim.

— Ko'ʻzingga qarab chop! — dedi Joʻra bobo.

Koʻnglimga yanada hadik tushdi. Telpagimni qoshimgacha bostirib, koʻzimni kundan pana etdim. Ichimda kalima




qaytardim. Surpday oppoq dashtda uymalashayotgan qopqora toʻdaga qarab yurdim.

Chavandozlar bilan otlar nafasi bug'ʻ'lanib-bugʻlanib
yoyildi. Otlar chopishini koʻrib, otlarga rahmim-da keldi,
kulgim-da keldi. Otlar oyogʻini qordan zoʻrgʻa oldi. Tor-tor
odim otdi. Yoʻrtib yurayotganday boʻldi. Zabtli-zabtli chopolmadi. Oyog'i qorga botib-botib qoldi.

Qor, ot koʻzini shafaqlatdi, ot koʻzini oldi.

70

Uloqqa koʻnglim chopmadi. Chetroqda tomoshagoʻy
boʻlib turdim.

Shunda, ajab bir chavandoz koʻrdim. Qoʻlimni qoshim
ustiga qoʻyib koʻrdim.

Chavandoz ostidagi ot maydagina, yermitti ot boʻldi.
Sariq junlari buzoqnikiday uzun-uzun boʻldi.

Uzangisiz shekilli, chavandoz oyogʻi qorga shalvirabshalvirab turdi.

Kulgim keldi. Bu chavandoz kim boʻldi ekan, deya
yaqinroq borib qaradim. Chavandoz betiga qarab, angrayib
qoldim. Kulgim qochib ketdi. Bu chavandoz... oʻsha qatron
kal boʻldi! Qatron kal buyoqlarda nima qilib yuribdi?

Toʻda naryogʻida turgan Joʻra bobo oldiga bordim.
Joʻra bobodan soʻradim.

Joʻra bobo qoʻl siltab javob berdi.

— Bir yaxshiga bir yomon har yerda bor. Darrov tanidingmi? — dedi.

— Kalladosh boʻlgandan keyin taniymiz-da...— dedim.

Qabatimdagi birov gapga aralashdi:

— Shu, boshqarmaning eski boshligʻimi? Oʻzim ham
aytdim-a, bir gap bor deb.

— Nima boʻpti?

— Kal deganimni koʻnglingizga olmang-u, Ziyodulla
chavandoz, bu kalning yuzi qursin! Ana, xalqning qargʻishi
urdi!

— Indamagin kalga — oʻzi kelar holga, deydilar.

— Otangizga rahmat. Ana, koʻchada itday tentirab
qoldi.

— Nima, sizlarga-da kelib edimi?

— Eha, siz soʻramang, men aytmayin! Otlarni qiyratib
ketdi! Shu toʻy xoʻjasi oshnasi boʻladi, buniyam oti qolmadi! Bechora oʻshanda oti ketidan yig'lab qoldi! Kal endi




toʻyiga kelib oʻtiribdi! Bilmayman, qaysi yuz bilan keldi.
Oʻzi, kallasi bilan yuzining farqi yoʻq ekan...

— Unga oʻzi otni kim berdi?

— O`zi soʻradi. Oʻzi dir-dir qaltiraydi, botinkasini botinkasiga uradi. Gʻirt mast! Hojiqulboy ham bopladi! Hurmat qilgan boʻlib, bir eshakday otni oʻngladi. Siz kattasiz,
yaqinroqdan borib koʻpkarini nazorat qilib turing, dedi.
Bechora ishonib, koʻpkariga rahbarlik qilgani keldi.

— Otdan tushsa ham, egardan tushmaydi...

Chavandozlar otini zoʻr berib niqtadi, sag'risiga qamchi
bosdi. Hayqiriqlar berib, uloqqa chorladi.

Bakovul toʻdani aylanib, haybarakallachi boʻldi:

— Ot qoʻy! Ha, ot qoʻy!

Qatron kal, hayqirib chorlayotgan chavandozlarni tartibga chaqirib turdi:

— Shovqin, oʻrtoqlar, shovqin! Shovqin kamroq boʻlsin! — dedi.

Bir chavandoz oti uloqqa bora bermadi. Shunda chavandoz otini qamchi ostiga oldi.

— He, padar la'nati! Mana, boʻlmasa, mana! — dedi.

Qatron kal chavandozga ogohlantirish berdi:

— Soʻkinmang, oʻrtoq chavandoz! Bu yer jamoat
joyi! — dedi.

Chavandoz eshitmadi.

Ammo bakovul eshitdi. Qatron kalga xoʻmrayibxoʻmrayib qaradi.

— Kal oʻzini ovutar — qoʻltigʻini sovutar, degani shuda, — deya toʻngʻilladi.

71

Birodarlar, koʻnglimda armon bolaladi!

Tarlon yaxshi boʻlsa edi, uloqqa solardim... Qatron kalga bir koʻrsatib qoʻyardim...

Joʻra boboning Toʻrigʻi gijingladi. Jilovni silkib, uloqqa talpindi. Toʻriq uloq ayirgisi keldi! Bunday vaqtda otni
yoʻldan qayirish insofdan boʻlmaydi. Otni suvga olib borib,
quruq qaytarib kelish boʻladi. Oqibat, ot yomon oʻrganadi.
Uloqdan, chavandozdan koʻngli qoladi.

Joʻra boboning Toʻrigʻi jilovni tagʻin silkidi. Shunda,
toʻdaga soldim.

Uloqni bir saman Burnoch bilan baravar olib chiqdim!
Saman Burnoch abjirroq boʻldi, yoʻlini burib soldi.




Uloqqa ushlashib bora berdim. Bir mahal qoʻlim sovuqqa qotib, uloqdan chiqib ketdi.

Shunday boʻlsa-da, Joʻra boboning oti Burnochdan qolmay chopdi. Uloq bilan oramiz bir qulochcha boʻldi. Ketimizdan otlar chopib keldi. Bunday vaziyatda uloqqa uzalish qaltis boʻladi. Boisi, ketimizdan kelayotgan otlar abjirrogʻi oramizga yorib kiradi, uzalgan qoʻlni sindirib yuboradi...

- Shu boisdan uloqqa qoʻl uzatmadim. Joʻra boboning
otini burib ketdim.

Men endi qizib boshladim. Badanim jimirlab, varaja
qildi. Gʻayratim keldi.

Uloqni bir Buyra ot koʻtardi.

Junlari qoʻzichoq junlariday jingala-jingala, koʻzlari
olakoʻz-olakoʻz otni koʻrib edingizmi? Oʻlmang! Buyra ot
ana shu! Buyra ot olakoʻ“z boʻladi!

Bu safar Joʻra boboning oti uloqqa jipsroq chopdi.
Uloqdan bir qadamcha keyinda, Chil ot sagʻrisi baravar
chopdim.

Bunday vaziyatda uloqqa uzalish oʻta, oʻta qaltis boʻladi! Boisi, bordi-yu, uloqni yulib olsam, uloq kelib otimning
koʻkragiga, undan keyin tizzalariga zabtli kelib uriladi.
Oqibat, ot qoqilib yiqiladi!

Bunday uloqni olishning yaxshi yoʻli bor. Oʻzib oʻtayotib, ha-ha, oʻzib oʻtayotib, uloqni yulib olib ketish lozim
boʻladi.

Shunday qilmoqchi boʻldim. Uloqni uzalib ushlab,
Joʻra boboning otiga qamchi bosdim. Ammo Joʻra boboning
oti bizning Tarlondayin olgʻa emas, yoniga burib soldi.

Uloq mening qoʻlimga oʻtdi. Uloqni dast koʻtarib ololmadim. Uloq Joʻra boboning oti koʻkraklariga, undan
oʻtib, old oyoqlariga zabtli kelib urildi. Joʻra boboning oti
bir munkidi. Endigi munkishida oldiga egildi.

Qoʻlimda uloq bilan ot boshidan oshdim...

72

G'oʻng'ʻir-gʻoʻngʻir ovoz eshitdim.

Koʻzimni ochib, osmonrang olamni koʻrdim. Yaxshilab
qaradim, ko'rayotganim osmonning oʻzi boʻldi.

Hayron boʻlib, tevaragimga alangladim. Tevaragimda
Joʻra bobo bilan besh-olti uzangi yoʻldoshlarim turibdi.
Oyog'im tarafda otlar turibdi.




Uzangi yoʻldoshlarim jonlandi.

— Ko'zini ochdi, xayriyat-e, — dedi.

— O'ziga keldi, betiga yana qor surtinglar.

— Ziyodulla chavandoz, qalay, suyaklar yengilmi?

Shundagina nima gapligini bildim. Joyimdan turmoqchi
boʻldim. Uloq ushlagan oʻng qoʻlim qimirlamadi. Goʻyo joni yo'qday boʻldi. Bor kuchim bilan intildim. Oʻng qoʻlim
zirillab og'ridi. Ko'z oldim xira boʻldi. Oppoq qor, qopqorayib qoldi...

— Turaman deyapti, turgʻizinglar.

O`zimga kelib, koʻzimni ochdim. Oyoq tarafimdagi otliqlardan birovi Qatron kalligini bildim. Qatron kal betiga
sinchiklabroq qaradim. Kal yuzlarida xushvaqtlik boʻldi,
tabassum bo`ldi. Kal — kalga kuldi!

Qatron kal tevarakdagilarga qarab gapirdi:

— Men bundan koʻp yillar muqaddam aytganman,
koʻpkari eskilik sarqiti, salomatlik dushmani, hayot uchun
xavfli deb! Mana isboti! — dedi. — Mana shu otini
goʻshtga bermay, men bilan qonunlashgan! Mana oqibati!
Goʻshtga topshirib yuborganida bunday falokat boʻlmas
edi! Ana endi mayib-majruh boʻlib qoladi, tamom!

— Yaxshi otdan yiqilsa, yomon ta'nachi boʻladi!

Bu gapni Joʻra bobo aytdi. Bobo bir oʻq bilan ikki
quyonni urdi!

Men ogʻzimda qoʻlansa bir nima tuydim. Jagʻlarimni
qimirlatdim. Bir nima g'ijirladi. Tilim uchi tishlarim orasiga kirdi. Barmogʻimni ogʻzimga solib koʻrdim. Barmogʻim
qon boʻldi. Yonimga yashirib, oʻngirimga artdim. Bildim,
ogʻzimdagi qoʻlansa is qon boʻldi. Lunjlarimda g'ijirlab
oʻynayotgan tishim boʻldi. Tilim uchi kirib chiqayotgan kovak tishim joyi boʻldi.

Koʻnglimda nimadir bir nima qoʻzgʻoldi. Kuchanib-kuchanib, bor vujudimni tarang etdim. Oʻng qoʻlim zir-zir /
ogʻridi. Chap tirsagimga suyanib qoʻzgʻoldim.

Uzangi yoʻldoshlarim qoʻltigʻimdan oldi.

Bir amallab joyimdan turdim. Boshim aylanib-aylanib
ketdi. Koʻz oldim zim-ziyolandi. Tishimni tishimga qoʻyib
kuchandim. Tosh boʻldim! Olam yana asliga keldi.

Og'zim limmo-lim qon boʻldi. Sagʻal xayolladim,
ogʻzimdan otilib ketaman-otilib ketaman, dedi. Qayerga tupurishimni bilmadim. Tevarak oppoq, tupursam, qor qipqizil boʻladi. Keyin, Qatron kal qonni koʻradi...

Mening koʻzim Qatron kalda, Qatron kal koʻzi menda
boʻldi!




Boʻlmadi, boʻlmadi! Ogʻzimdagi qonni tishim bilan
qoʻshib, ichimga yutib yubordim! Yana bir yutinib, qolgan
qonlarni-da yutdim!

73

Kiprik qoqmay, alp-alp odim otib, Joʻra boboning oti
oldiga bordim. Chap qoʻlim bilan egar qoshidan olib otlandim. Shunda, oʻng qoʻlim yomon ogʻridi...

Jilovni chap qoʻllab ushlab, toʻdaga yurdim. Oʻng
qoʻlimni qimirlatmadim.

Ulogʻini berib qoʻygan chavandoz koʻngil soʻradi.

— Qalay, chavandoz, biron yeringiz lat yemadimi? —
dedi.

Kulimsirab, sogʻ qoʻlimni siltadim.

— Mijjamga-da kelmadi. Ust-boshimga sagʻal qor ilashdi, — dedim.

. Hamon angrayib qarab turgan Qatron kal gaplarimnida angrayib eshitdi!

Zirq, zirq! Uh qoʻlim-a, qoʻlginam-a!..

Oʻng qoʻlimni avaylab, qoʻ“ynimga soldim. Bir oz orom
oldim.

Uloq koʻtarildi. Toʻda ketidan chopdim. Beixtiyor
qoʻlimni qoʻynimdan oldim.

Zirq, zirq! Uh!.. б

Uloq kimda ketdi, bilmadim. Otlar ketidan shunchaki
chopib bordim.

Qoʻlimni yana qoʻynimga soldim. Joʻra boboning otini
uloqqa niqtadim. Toʻriq zor boʻlib turgan ekan shekilli,
toʻdani yorib kirdi-qoʻydi! Ich-ichimdan zil ketdi! Endi
uloqni qanday koʻtaraman?

Nima qilishimni bilmay, gangib qoldim. Bovujud, bir
Saman yoʻlimizni yopib oldi. Joʻra boboning oti uloqqa borolmay qoldi.

Shundagina koʻnglim tinchidi. Yengil nafas oldim. Samanga qarab, boringga shukur-e, dedim.

Zirq, zirq!..

Boshqa vaqtlari ana shunday qarab tursam, uloq men
tarafga kelmaydi. Kelib-kelib, uloq ayni shunday vaqtda
menga qarab yursa boʻladimi! Men uloqqa zormidim, dardim uloqmidi...

Ana, uloq keldi! Barcha qarab turibdi. Ayniqsa Qatron
kal!




Men tishimni tishimga qoʻydim. Ogʻriq qoʻlimni uloqqa
uzatdim. Bor kuchim bilan butidan changallab ushlagan
boʻldim. Aslida, barmoqlarimni uloq junlariga shunchaki
tegizib turdim!

Zirq, zirql..

Goʻyo uloqni olib ketmoqchiday boʻldim. Joʻra boboning otiga ayqirib qamchi bosdim.

— Ha, jonivor-a! — dedim.

Joʻra boboning oti uloqdan keyinda qolib ketdi.

Men xoʻjakoʻrsinga bosh irg'adim! Qamchili qoʻlimni
alamli siltadim. Goʻyo, hay, attang-a, omad kulib boqmadi, dedim. Omaddan noligan boʻldim.

Zirq, zirq!..

Xayriyat, xayriyat-e, koʻpkari sob boʻldi!

74

Oʻzimizning Tarlonni minib, uyga keldim.

— Chopib borib, doʻxtirni aytib kelinglar! — dedim.

Xudoyqul doʻxtir bir quticha koʻtarib keldi. Og'riq
qoʻlim yengini silkib tortdi.

Men ingrab yubordim!

Zirq, zirq!..

Yengim hadeganda sugʻurila bermadi. Shunda, Xudoyqul doʻxtirga pichogʻimni olib uzatdim.

Doʻxtir yengimni pichoq solib ayirdi.

Tirsagim yoʻgʻonligi sogʻ tirsagimdan uchov keldi! Tirsagim tirsillagan shish boʻldi!

Xudoyqul doʻxtir bosh chayqab-bosh chayqab, meni
mashinasiga soldi. «Xazorbogʻ» sovxozi bemorxonasiga olib
bordi.

Do'xtirlar shishgan qoʻlimni bir apparat ostiga qoʻyib
koʻrdi.

— Qoʻrqmang, tirsakdan chiqibdi, xolos, — dedi.

Qoʻrqarmidim-e, qoʻrqarmidim! Qoʻlim chiqqanini otdan yiqiliboq bilib edim!

Birodarlar, ogʻzing qora qon boʻlsa-da, gʻaniming oldida tupurma!

75

Shu yotishimda yigirma kundan koʻp yotdim.

Nihoyat, doʻxtirlar gipsni oldi, uyga javob berdi.

Koʻngil soʻrab keluvchilarga qoʻlimni yalangʻochlab
koʻrsatdim. Hasan bobo qoʻlimni aylantirib koʻrdi.




— Eb-ey, qiyshiq-ku! — dedi Hasan bobo.

E'tibor berib qaradim, qoʻlim chindan-da tirsagimdan
qiyshiq boʻldi.

— Qurbon tabibga bor, nima gapligini aytadi, — dedi
Hasan bobo.

Ertalab Tarlonni mindim. Qoraxonga yoʻl oldim.

76

Bir vaqtlari Qoraxonda Xidir degich boʻldi. Odamlar
uni Xidir mirob, dedi. Oʻzi, miroblik qilardi-da!

Ana shu Xidir mirob chiqqan suyaklarni joyiga soldi,
singan suyaklarni davoladi.

Shu odam ketdi! Qayoqqa? Qayoqqa boʻlardi, qiyomatga-da!

Shunday odam-da ketdi-ya! Hech ishongim kelmaydi!
Men, bunday odamlar dunyo turgunicha turadi, deb oʻyladim. Keyin-keyin bilsam, birov-da bu dunyoga ustun
boʻlolmas ekan...

Shu odamdan Qurbonnazar degan oʻgʻil qoldi. Qurbonnazar otasining qoʻlini olib qoldi. Otasi ogʻziga tupurgan
boʻlsa ajab emas!

Oʻzi, rais! Lekin men raisman, demaydi! Kattaga-da bir,
kichikka-da bir!

Shu odamning darvozasini qamchi dastasi bilan taq-taq
urdim. Ichkaridan bir zaifa chiqdi.

— U kishi ishdalar. Kirib oʻtirib turing, halizamot kelib qoladilar, — dedi zaifa.

Qurbonnazar mehmonxonasiga salom berib kirdim.
Zaifa dasturxon yozib ketdi.

Choyni oʻzim quyib, oʻzim ichib oʻtirdim.

Qurbonnazar ukamiz keldi.

Quchoqlashib koʻrishdim. Taomlardan keyin dardimni
aytdim.

Qurbonnazar dasturxon chetini qayirib qoʻydi. Oldimga siljib keldi.

— Qani, yeching qani, — dedi.

Qoʻlimni yalangʻochlab tutdim. Qurbonnazar qoʻlimni
aylantirib koʻrdi, uyoq-buyogʻini koʻrdi. Yelkamdan barmoqlarim uchigacha siladi. Boʻgʻinlarim qoʻshilish yerida
sabr qildi. Ayniqsa, tirsagimda koʻp sabr qildi. Koʻzlarini
yumib turdi.

Xayolimda, Qurbonnazar tirsagimdan bir nimalarni
eshitdi. Oʻzicha bosh irgʻadi. Yana eshitdi. Koʻzlarini
yumib eshitdi.




Hayron boʻlib qoldim. Avvalambor, tirsagim nagʻma
chalayotgan radio emas, televizor-da emas! Bor-yoʻgʻi et bilan suyak! Yana aytsam, eshitgan odam qulogʻi bilan eshitadi-da! Nima, qoʻli bilan eshitadimi?

Lekin bu gaplarni Qurbonnazarga aytmadim. Ichimda
aytdim. Qani, nima deyar ekan, deb sabr qildim.

— Bekor ovora boʻlibsiz-da. Sag'al lat yegan ekan,
yaxshi boʻp ketibdi. Doʻxtirlarning gipsi tuzatibdi, — dedi Qurbonnazar.

— Men sizga aytsam, kelmas edim, Hasan bobo
qoʻymadi, bor-chi bor, deb.

— Ha, mayli. Kelganingiz yaxshi boʻpti. Shu bahona
bir mehmon boʻp ketasiz. Qani, yoting, bir muolaja qilib
qoʻyayin. Yana qaytib lat yemaydigan boʻladi.

Men koʻrpachaga cho'zildim, yostiqqa bosh qoʻydim.
Qurbonnazarga qoʻlimni berib, shipga qarab yotdim.

Qurbonnazar barmoqlarim uchidan boshlab uqaladi.

— Koʻzingizni yuming, yaxshi boʻladi, — dedi Qurbonnazar. — Ha, ana shunday! Endi, pinakka keting! Goʻyo
uxlayotgan boʻling. Qoʻlingiz pishiq suyakli ekan. Ilgarilariyam otdan yiqilib, lat yeganmisiz?

— Yoʻq, — dedim.

— Nimaga kelib-kelib, endi shunday boʻldi?

— Ot o`zimniki emas edi. Joʻra boboning oti menga tushunmadi, men otga tushunmadim. Oqibati mana shunday
boʻldi.

— Ha-a, oʻzingizning otingiz qayerda edi?

— Bizning Tarlonga suv tushib edi.

— Otga suv tushishini-ku, bilaman. Ot oyogʻiga yem
tushdi, degani nima degani?

— Ot oyogʻiga yem tushsa, oyogʻi qotib qoladi. Paylari dirillab-dirillab uchadi.

— Ha-a, har ikkovidayam koʻpkariga chopib
boʻlmay-di-ya?

— Esa-chi.

— Qora ot yaxshi boʻladimi, yomon boʻladimi?

— Yomon boʻladi. Qora ot oʻjar, serjahl boʻladi.

— Ha-a. Seton-Tompson ham shunday yozgan. Demak,
chin ekan-da.

— U chavandoz qayerdan?

— U chavandoz emas, kanadalik yozuvchi. Oʻzining
«Yovvoyi yoʻrgʻa» degan kitobida shunday yozgan.

— Kim boʻlsa-da, otni bilar ekan.




— Ot xomlab qoldi, deydi, u nima degani?

— Unda, ot moy tashlaydi. Keyin, koʻ“pkariga yaramay
qoladi. Boqilgan otni bilib-bilmay chopib qoʻysangiz, ot
ichida moy toʻlib qoladi. Bunday otni-da bir yilgacha
koʻpkarida chopib boʻlmaydi.

— Ha-a. Ot odamni bosmaydi, nimaga shunday?

— Boisi, ot odamzodni ulugʻlaydi. Odamzodga vafo
qiladi. Hayvonlar ichida ot bilan it shunday. Pishakni-da
shunday deyishadi. Men bu gapga qoʻshilmayman. Pishak
suyuqoyoq ayolday gap. Kim qornini toʻygʻazsa boʻldi,
pish-pish, deya boshini silasa boʻldi, ketidan ergashib keta
beradi. Eshak egasini tanimaydi, pishak bekasini tanimay
. di. Keyin, ot joyida taqqa toʻxtay oladi. Eng yaxshi mashi
na qaysi mashina? Oʻlmang! Ot tormozi, ana shu «Chayka» tormozidan-da yaxshi ishlaydi. Oldida odam borligini
koʻrdimi, boʻldi, taqqa toʻxtaydi. Bordi-yu, dovdirab qolsa, odam ustidan oshib oʻtadi.

— Ha-a. Aytishlaricha, ayol boqqan ot yaxshi boʻlar
emish. Shu chinmi?

— Esa-chi. Boisi, ot sagʻali kam odamday boʻladi.
Qonida pichagina devning qoni bor, xolos. Otga yem
bergani borsak, u hamisha bizga suykanadi, erkalik qilgisi
keladi. Bizni iskaydi, dumi bilan yelkamizga uradi. Shunda biz uni tek oʻtir-e, sabil qolgur, deb qamchilaymiz. Bu
qilig'imiz otga malol keladi. Ayol bizga nozlanib suykalsa,
shunda uni jerkib tashlasak, ayolga qanday malol keladi?
Ot ham shunday-da! Ot koʻngli ayol koʻngliday nozik
boʻladi. Ayollar boʻlsa, otni urmaydi, otning erkasini koʻtaradi. Ayolning muloyim tabiati otga xush kelib qoladi.
Ayol boqqan otning yaxshi boʻlishiga yana bir sabab, ayol
hamisha uyda boʻladi. Ayol ichkari kiradi, tashqari chiqadi. Otning koʻzi ertadan-kechgacha ayolga tushib turadi.
Ayol ot kishnaganda darrov yemini beradi, suvini beradi.
Biz erkaklarning boʻlsa, uyda borligimizdan, uyda yoʻqligimiz koʻp boʻladi. A-a-ay, o“ldim-ye!..

Tirsagimda bir nima qirs etdi. Vujudim qizidi, peshonamdan ter chiqdi. Qurbonnazarga qaradim. Qurbonnazar
kulimsib turibdi.

— Ana endi qoʻlingiz yaxshi boʻldi, — dedi Qurbonnazar. :

Ana shundagina Qurbonnazar meni joʻrttaga gapga solib, meni gap bilan alahsitganini bildim.

Meni aldab-avraganini bildim...




Xiyla yotdim. Ogʻriq tindi. Shundan keyin joyimdan
turdim.

Qurbonnazar qoʻlimni ipga solib, boʻynimga osib
qoʻydi. Dori-da ichirmadi, igna-da suqmadi, rasmga-da tushirmadi.

— Vrachlar qoʻlingiz chiqqanini koʻrib-bilib gipsga solgan, — dedi. — Vrachlar hamisha shunday qiladi. Kitoblarida shunday yozilgan-da. Agar kelmaganingizda qoʻlingiz hadeb qoʻzgʻala Бепр-40"28"а1а berib, o'ynama bo'lib
qolardi. Endi butunlay bitib, asliday boʻladi. Oz-ozdan
moʻmiyo tanavvul qilib turing, suyakka madad boʻladi...

Oqshom qoʻnguncha gurunglashib oʻtirdim.

Keyin, otlanib qaytdim. Qaytayotganimda Qurbonnazar bot-bot tayinladi:

— Tagʻin, qoʻlingizni solganimni birovga aytib yurmang. Yaxshi bor, yomon bor... — dedi.

Uyga borgunimcha oʻylab bordim. Ay, doʻxtirlar-e, nimaga qoʻlim chiqqanini koʻra-bila turib gipsga solding?
Koʻta-bila turib qotirib tashlading? Bilasan, chiqqan suyak
joyiga tushmasa, hadeb qoʻzgʻala beradi! Odamni yarimjon
qilib qoʻyadi! Umr boʻyi qiynaydi! Bilmasang, Qurbonnazardan soʻrab bil! Yo Qurbonnazar tabibga bor, de! Chopib
kela beraman!

Bovujud, Qurbonnazarlar bor... Hali-hali Qurbonnazarlar bor, keyin-keyin nima qilamiz?..

77

Birodarlar, uchastka militsionerimiz odam boʻlib qoldi!

Ha, odam boʻlib muomala qildi, odam boʻlib gapirdi.

— Qanday, jiyanlar katta boʻlayaptimi, suyaklar yengilmi, aka?..— dedi.

— Shukur, shukur, — dedim.

— Ikki marta kelib ketdim...

— Ayolimiz aytdi, yoʻqladi, dedi.

— Chavandozchilikda shunday-shunday boʻladi-da,
aka. Odamlar samolyotdan tushib ketayapti. Siz yiqilsangiz, otdan yiqilibsiz-da.

— Shunday, shunday.

— Qalay, endi tuzuk boʻp ketdingizmi, aka?

— Shukur, shukur.

— Unda, rayondan bir xabar oling, aka. Kapitan koʻp
soʻradi, aka.




— Maylingiz, inim, maylingiz.

Endi, bir dushman koʻzi qilayin, dedim. Qoʻlimdan ipni olib tashladim. Qoʻlimni qoʻynimga solib oldim.

Otlanib, rayon bordim.

Kapitan katta eshigidan ichkariladim. Ichkarida oʻsha
beqasam choponlik odamni ko'rdim. Bechora, yuzlari yarasi hali-da bitmabdi, bechora...

Beqasam choponlik meni tanimadi. Kapitan katta tanitdirdi.

Shunda, beqasam choponlik meni bot-bot bagʻriga bosdi. Kipriklari nam boʻldi...

Biqinma-biqin oʻtirib dardlashdim. Zot-boborakotini,
mazgilini soʻradim. Beqasam choponlik «Navoiy» kolxozidan boʻldi, oti Rahmon boʻldi.

Rahmonboyning koʻngli buzildi. Ovozi qaltirab chiqdi:

— O'ʻla-oʻlgunimcha sizga qulluq qilib oʻtaman, mana
koʻrasiz, — dedi.

— Unday demang-ye, nima karomat koʻrsatdimki, menga qulluq qilasiz, — dedim.

Kapitan katta ishlarini aytib berdi. Ishlar deyarli hal
boʻlibdi. Bezorilarni ushlab, Rahmonboyga yuzma-yuz
qilibdi. Rahmonboy shular edi, debdi. Lekin bezorilar tonibdi, aybini boʻyniga olmabdi.

Gap menda qolibdi.

— Hozir olib keladi, — dedi kapitan katta.

Aytganiday, bir militsioner boʻzbolalarni haydab keldi.
Birovi oʻtirmoqchi boʻldi.

Kapitan katta:

— Tur, tur deyman! — deya baqirib berdi.

Boʻzbola qoʻllarini qovushtirib qotib qoldi.

— Manavi odamni taniysanmi?! — dedi kapitan katta.

Boʻzbolalar men tarafga sigirqarash qildi.

— Tanimaymiz, — dedi.

Kapitan katta menga yuzlandi.

— Shularmi? — dedi.

— Shular, ha, shular, — dedim.

— Olib keting bularni! — dedi kapitan katta.

Militsioner boʻzbolalarni haydab ketdi.

Kapitan katta menga javob berib yubordi.

— Xoʻsh, sizga katta rahmat, aka. Tergov tugagach, deloni sudga oshiramiz. Sud kuni bordi-yu chaqirsalar, bir kelib keting.

— Men sizga aytsam, kapitan katta, shuncha kun ma



zam boʻlmadi. Sherigim mening navbatimda-da qoʻy boqdi.
Odamning yuzi chidamayapti...

— Xoʻsh, tushunaman, aka, tushunaman. Siz sudda
boʻlmasangiz ham boʻladi. Lekin anavi tirriqlar koʻp ishlarni boʻyniga olmasligi mumkin. Ish yana lanj boʻladi. Siz
sudda savol tugʻilganda ha yo yoʻq, deb tursangiz boʻldi.
Sizdan boshqa jonli guvoh yoʻq. Mana shu birodaringiz
uchun yana bir kelasiz, endi.

Birodarlar, kapitan katta jon joyimdan ushladi! Bilibmi, bilmaymi, ishqilib, birodaringiz uchun, dedi! Shu gap
koʻnglimni oldi! Rahmonboy birodarimizni deb, yoʻq demadim.

Rahmonboy birodarimiz meni uyiga yetakladi.

— Mazam yoʻqroq, boshqa vaqt borarman, birodar, —
dedim.

— Unda biror kun oʻzim uyingizga boraman, toʻn yopishib, ogʻa-ini bo`lamiz, — dedi.

— Shunday-da ogʻa-ini, birodarmiz, — dedim.

78

Militsiya mashinasi eshigimizga kelganini el bildi.

Birodarlar, elning qulogʻi ellikta!

El ajablandi, el hadiksiradi...

Duv-duv gap boʻldi...

Birodarlar, yomon gap, raketadan oldin yuradi, yaxshi
gap, toshbaqadan keyin yuradi!

Xufton vaqti-xufton vaqti uzangi yoʻldoshlarim bilan
hamsoyamiz Rixsiyev koʻngil soʻrab keldi.

Ayolimiz dasturxon yozdi.

Boʻlgʻusi bojamiz Odina chavandoz ayolimizdan nam
tortib, yerga qarab oʻtirdi.

Uzangi yoʻldoshlarim gapni nimadan boshlashini bilmadi. Istihola qildi.

Shunda, Rixsiyev gapni indallosidan boshladi:

— Sizni militsiya mashinasi uyingizdan olib ketibdimi,
oʻrtoq Qurbonov? — dedi.

— Bekor gap-e! — dedim.

— Ana, hamma shunday deyapti-yu?

— Olib ketgan yoʻq, aytib ketdi. Men avtobusda bordim, — dedim.

Farosat etsam, el ogʻzida koʻp gap boʻlibman. Elga bir
gap tegmasin. Chibinday gapni tuyaday qilib gapiradi. El
ogʻziga elak tutib bo`lmaydi. Endi bor gapni aytayin...




Aytib-aytib berdim. Bir gapni-da qoldirmadim!

Uzangi yoʻldoshlarim dildoʻz soʻzlar aytdi, dildoʻz gaplar aytdi.

— Xoʻp juvonmardlik boʻpti-dal — dedi.

Rixsiyev bolishdan tirsagini oldi. Chavandozlarga sigirqarash qildi.

— Katalizatorlar! — dedi. — Bu sargardonlik-ku, sargardonlik!

— Sargardonligi boʻptimi, shu bahona Tarlon ikkovimiz
shaharni sayil qilib kelayapmiz, — dedim.

— Aha, u falsafangizni boshqalarga oʻqing, oʻrtoq Qurbonov. Sayil emish! Bunday ishlar turgan-bitgani gʻalva,
sargardonlik!

— Sayil-da — sayil, sargardonlik-da — sayil.

— Siz endi koʻrayotgandirsiz-da? Aha, men shaharda
yashayotganimda bunday ishlarning bir nechtasiga duch
kelganman. Sizdan yaxshi bilaman oqibati nima boʻlishini!
Bir dam olishda bizni paxtaga olib bordi. Oʻzingiz bilasiz,
bir kunlikka borgan hasharchilar paxta termaydi. Ichib,
kayf-safo qilib qaytib keladi. Men ham tagimga qoʻyish
uchun ikki kilocha paxta terib, etagimdagi paxtaga yonboshladim, mudrab yotdim. Shunday pastimdan bir daryo
loyqa suv oqayapti. Shunda, daryo boʻyida ikki-uchta qora
koʻrindi. Koʻzimni kattaroq ochib qaradim. Bizning hasharchilar emas, shu yerning yigitlariga oʻxshadi. Oʻzlaricha
bir-birlarini turtkiladi. Hazillashayapti, deb oʻyladim. Aslida urishayapti ekan. Ikkitasi bittasini oʻrtaga olib urdi.
Tayoq yeyayotgani daryo yoqalab qochdi. Daryo ustidan
bir ingichkagina truba oʻtar edi, shu trubadan qochdi. Truba oʻrtalarida muvozanatini yoʻqotdi. Goh oʻng, goh chap
qoʻlini koʻtarib-koʻtarib, suvga tushib ketdi. Boshqalari
qochdi. Bola suv yuzida goh koʻrinib, goh yoʻqolib oqdi.
Boshi ko'ringanda dodlab baqirdi.

— Siz koʻrib turdingizmi? — dedim.

— Boʻlmasam-chi! Shunday oyogʻim ostidan oqib
oʻtdi! Suzishni bilmas ekan-da, boʻlmasa, suv sekin edi,
bemalol suzib chiqsa boʻlardi. A? Yoʻq, pastroqda bir
operator yigitimiz ovozini eshitib qolib, oʻzini suvga
tashladi. Sudrab olib chiqib, oyogʻini osmonga koʻtardi.
Baribir kech boʻldi, bola oʻlib qoldi... Ishonasizmi, shu
operator yigitimiz bir oydan ortiq organga qatnab,
soʻroq berdi! Ona suti ogʻziga keldi! Koʻr boʻl, dedim,
oʻzini bilmaganning kuni — shunday boʻladi, dedim.




Dunyo shunday, oʻrtoq Qurbonov, oʻzingizni biling,
oʻzgalarni qoʻying!

— Har-ye, taqdir-peshona ekan-da. Olamda nima gap?

— Olamda gap koʻp, oʻrtoq Qurbonov. Xalqaro vaziyat
tobora keskinlashib borayapti. Tinchlik xavf ostida...

— Kim xavf solayapti?

— AQSH imperialistlari! Buni «Xalqaro panorama»da
oʻrtoq Zorin ham aytib oʻtdi, Aha, «Za rubejom»da ham
yozibdi. Mana, faktlarga murojaat qilamiz. AQSH ma'muriyati 1983-yilda 810 million dollar miqdorida ximiya-bakteriologiya quroli ishlab chiqarishni planlashtiribdi.

— U qanday miltiq?

— Aha, miltiq emas, zaharli ingrediyent.

— O`zimizning dehqonchasiga gapiring. Biz bir iyig'i
chiqqan kal boʻlsak, unday gaplarni qayerdan bilamiz.

— Aha, ingrediyent bu, ikki xil suyuq moddadan tashkil topgan zaharli dori. Miyani sho! qilib tashlaydi. Aha,
oʻn-oʻn besh daqiqa ichida vafot etasiz!

— Shuni inson oʻylab topdimi? Odamzodni qirish
uchunmi? Yo, tavba! Biznikilar nima deyapti?

— Aha, bizning hukumatimiz tinchlik posboni boʻlib
keldi, bundan keyin ham shunday boʻlib qoladi!

79

Uzangi yoʻldoshlarim uy-uyiga ketdi.

Ayolimiz dasturxon yigʻishtirdi.

Kenjamizni qoʻlimga berdi.

— Manavini picha ushlab tursin, qozon-tobogʻimni
yuvib olayin, — dedi.

Kenjamizni tizzamga oldim.

Kenjamiz dasturxon olib ketayotgan onasiga jimit
qoʻllarini choʻzib ingilladi.

— Ing-ing-ing!.. — dedi.

— Boʻldi, ena hozir keladi! — dedim. — Hay, anavi suratdagi kim? Aka-ya? Aka de, aka!

Kenjamiz ovunmadi. Ingillay berdi.

Shunda kenjamizni tizzamda tebratib suydim:

Kelgin, bolam, tizzamga
Yol boʻlarsan oʻzimga.
Quloq solgin soʻzimga
Huyo, bolam, huyyol..




Birodarlar, kuygan — oʻlanchi boʻladi, suygan – 1арагchi boʻladi!

Oʻz-oʻzimdan kuyib-kuyib, ich-ichimdan kuyib-kuyib,
kenjamizni suyib-suyib, oʻlanimni aytib qoʻya berdim:

Jonim bolam ot chopsin,
Otiga baxmal yopsin.
Huyya solsin otasi,
Orqasidan yol topsin
Huyyo, bolam, huyyol..

— Ay, enasi-ya, kel, ulimga mamma ber! Ulim mammasirab qopti. Ana, aytdim, ena hozir keladi, mamma beradi!

Bolam, sen ham botirim
Chopib kelayotirim.
Cho`pon bo`lsang qoʻylarga,
Boqarsan oʻtloq, soylarga
Huyyo, bolam, huyyo!..

— Boʻldi-ye, enagʻar! Ogʻzim bor deb ingillay berasanmi! Ogʻiz bir senda bormi? Mana, bizda-da bor! Nimaga biz
ingillamaymiz? Izzatingni bil-da! Yo, oʻzingdan ketayapsanmi? Qani oʻsha otlaring, qoʻylaring? Hovlidagilarni
aytyapsanmi? Eb-ey, eb-ey, ular sening bovangdan qoldimi? Ular mening otamdan qoldi! Ular meniki, bildingmi?

Huyyo-huyyo, huyyong qani?
Bovang bergan tuyang qani?
Bovang bergan tuyang boʻlsa,
Boqib yurganlaring qani?
Boqib yurgan tuyang boʻlsa,
Adir ham choʻllaring qani?

— Ana, boʻlmasa, ukkagʻarning kenjasi! Mard boʻlsang
javob ber, ukkagʻarning kenjasi! Ana sasing chiqmay qoldi-ku! Ingillaysan-a, ingillaysan! Ha? Xa-xa-xa! Shoʻxlashdim, ukkagʻarning kenjasi, shoʻxlashdim! Shoʻxlashishnida bilmaysanmi. Ulim, manavi uylar-da, qoʻtondagi
qoʻylar-da, osmondagi oylar-da, koʻpchib yotgan yerlar-da,
bari-bari seniki! Bor-e, Tarlonni-da berdim, bor-e! Ol-e, ukkag'ʻarning kenjasi-e, ol-e!..

Huyyo qilay, huydada
Oting solgin toʻdaga
Huyyo qilsam uxlagin,
Otang sendan sadag'a
Huyyo, bolam, huyyo-i-i-i!..




— Ulim, bir nima esingda boʻlsin. Gagarinday boshing
osmonga yetsa-da, olim boʻlib yetti iqlimni soʻrasang-da,
sen avvalambor Ziyodulla chavandozning uli boʻl! Mening
ulim boʻl! Menday boʻl, menday! Menday boʻlasan-a, ayt,
menday boʻlasan-a?

80

Suddan qogʻoz keldi.

Oyogʻim tagʻin uzangida boʻldi, organ yoʻlida boʻldi.

Bora-borgunimcha Yaratganning oʻziga sigʻinib bordim.
Shu yurishimni boʻldi qil endi, meni bunchalar jonhalak
qilma endi, deb bordim.

Sudda odam serob boʻldi.

Bir tarafda urgan boʻzbolalar, bir tarafda Rahmon birodarimiz oʻtirdi.

Kattalar yuqorida boʻldi.

Boʻldi soʻroq, boʻldi javob!

Urgan boʻzbolalar aybini boʻyniga olmadi. Bir-birlariga
to'nkab turib oldi.

Shunda, yuqorida oʻtirgan kattalar mendan soʻradi.
Da'volarini mendan ma'qullatib oldi. Men asqotib turdim.

Bir katta Rahmon birodarimizni soʻroqqa tutdi:

— Ayting-chi, nega voyaga yetmagan bolani urdingiz? — dedi.

— Urganim yoʻq, kalla qildim, — dedi Rahmon birodarimiz.

— Baribir, urgan hisoblanadi. Yuzida jarohat bor. Pulingizni oʻgʻirlagan ekan, yana-tagʻin ushlab olibsiz ekan,
militsiyaga topshirish kerak edi!

— Kuchim yetmadi.

— Urishga yetgan kuchingiz, militsiyaga yetaklab borishga yetmadimi?

— Uch birday yigitga qanday qilib kuchim yetadi?

— Unda militsiyaga telefon qiling edi. Yoki odamlarni
yordamga chaqiring edi. Ana, koʻcha toʻla odam!

— Odam? Qanday odam? Qani odam...

Rahmon birodarimiz gapirolmadi. Dimog'i toʻlib keldi.
Ovozi ichiga tushib ketdi. Yengi bilan koʻzlarini artib-artib oldi.

— Bir soat tanaffus! — dedi kattalar.

Oʻtirib-oʻtirib, qornim ochqadi. Choyxonaga qarab yurdim.




Men choy ichib qayta berdim, odamlar suddan chiqib
kela berdi.

Demak, sud sob boʻpti, endi sud oqibatini soʻrayin, dedim. Rahmon birodarimizni qidirdim.

Shunda, bir toʻda momolar bilan ayollarga roʻparo“ keldim. Momolar sel-sebor yigʻladi. Peshonalariga urib-urib
yig'ladi. Tizzalariga mushtlab-mushtlab yigʻladi...

Bildim, bular ana shu boʻzbolalar momosi boʻldi, ana
shu boʻzbolalar onasi boʻldi. в

Men ana shu koʻz yoshlar oqishi uchun oʻzimni aybdor
deb bildim. Yoshlar toʻla koʻzlarga, yoshlarga belangan
yuzlarga qarab turolmadim...

Birodarlar, barmogʻimning qaysi birini tishlasam-da,
og'riydi!

Ohista-ohista ketimga qayrildim.

Tarlonimiz oldiga bordim. Otlanib, qishloqqa qaytdim.
«8-Mart» kolxozidan oʻtib, Hayrondaraga doxil boʻldim.

- Tevarak mayda-mayda adirlar boʻldi. Argʻamchiday
yoʻl bir yuqoriladi, bir adoqladi.

81

Oqshom vaqti boʻldi.

Olamga-da oqshom qoʻndi, koʻnglimga-da oqshom
qoʻndi. Koʻnglim oqshomday mahzun boʻldi.

Beixtiyor ketimga qayrilib qaradim. Bir qizil mashinani koʻrdim. E'tibor bermadim.

Adirga oʻrladim. Adir qoq ustida tagʻin ketimga qayrilib qaradim. Mashina qorama-qora keldi.

Adirdan enib boshladim. Adir tikkaligidan Tarlon
oʻzini ketiga tashlab-tashlab yurdi. Old oyoqlarini og'ʻirogʻir bosdi.

Adir adogʻiga tushdim. Mashina adir ustida imillab qoldi. Hayron boʻldim. Mashina degani tezyurar boʻlardi, bu
mashina xiyladan buyon bir otdan oʻtolmaydi. Yo, biron
yeri nosozmikin?

Yoʻlni kesib oʻtadigan ariqqa keldim. Ariqdan loyqa
suv oqibdi. Ichi qip-qizil loy boʻlibdi. Loy ot tizzasiga keladi.

Shu bois, Tarlonni ariqqa solmadim. Ariqdan hatlattirmoqchi boʻldim. Ammo bu niyatimdan-da qaytdim. Vaji,
ariq yoqalari-da loy. Tarlon toyib ketadi.

Ariq yoqalab, yuqoriladim. Sayozroq yer qidirdim.




Mashina-da quyiga endi. Ariq boʻyida oyoq ildi. Oʻtolmasligini bildi shekilli, bizning izimizdan yurdi.

Bizning Tarlon torroq bir yerdan choʻchib oʻtdi.

Mashina Tarlon hatlagan yerda oyoq ildi.

Mashinadagilarga qamchi sopi bilan yuqorini koʻrsatdim.

— Yana sagʻal yursalaring yuqorida yoyilma bor!
Oʻshandan mashina oʻtadi!

Shunday deya yoʻlimga burildim.

Shunda, ketimdan ovoz keldi:

— Oʻ, shef! Tormoz!

Ovozni tanimadim. Nima deyapti, tushunmadim. Kim
boʻlsa-da, bir inson ovoz berayapti, borayin, dedim. Ariq
yoqalab bordim.

Mashinadan toʻrt odam tushdi. Ikkovi olisroqdan
chopib kelib, ariqdan hatlab oʻtdi.

Tarlon hurkib, keyiniga tisarildi.

Keyin, qolgan ikkovi-da keldi. Barining koʻzida qora
ko`zoynagi boʻldi. Koʻzlari koʻrinmadi. Sochlari yelkasiga
tushdi, quloqlari sochi ostida boʻldi. Kiyimlari ajabtovur
boʻldi. Birovining soqoli-da boʻldi. Oʻzimizday oʻrta yoshli odammikin, deya sinchiklab qaradim. Yoʻq; u oʻttizlarda
boʻldi.

— Chaqirganday boʻldilaringizmi, birodarlar? — dedim.

Ular miq etmadi. Soqoldori oldin yurdi.

— Otdan tushing-chi, shef! — dedi.

— Ayta beringlar, qulogʻim kar emas, — dedim.

— Tush degandan keyin, tush!

«Ularning sensirashi koʻnglimga tegdi. Tusha-tusha,
koʻnglimni aytdim.

— Sensiramang, birodar, salkam otangiz qatoriman-a, —
dedim.

— He, senday otam qatorining...

Qoʻlimda jilov, serrayib qoldim. Qahrim keldi. Qamchi
sopini mahkam ushladim.

— Otingni bogʻlab, buyoqqa yur!

— Nima gapingiz bor, birodar, shu yerda ayta bering.

— Yur, degandan keyin, yur!

Ular ariq yoqalab yuqoriladi. Birovi-da koʻzoynagini olmadi.



82

Jilovni egar qoshiga qistirdim.

Tarlonni boʻsh qoldirdim.

Keyin, ular oldiga bordim.

— O`zi kimsizlar? Kimning bolasi bo`lasizlar? Oʻzlaringni tanitinglar-da axir, birodarlar, — dedim.

Ular meni oʻrab oldi. Goʻyo yovvoyi odamni tomosha
qilayotganday boʻldi. Birovi oʻz-oʻzidan toʻngʻilladi.

— Hali tanishib qoʻyamiz! — dedi.

Tavba, bularning menda nima ishi bor ekan? Ertaroq
aytmaydimi, kech boʻlayapti...

— Ay, birodarlar, zaril gaplaring boʻlsa aytinglar.
Boʻlmasa ketayin, bola-baqra alag'da boʻladi, — dedim.

— Ketasan, ketasan, shoshilma. Qaytmaydigan boʻlib
ketasan...

Zardam qaynadi, ketimga burildim.

Shunda, ulardan birovi yoʻlimga gʻov boʻldi. Birovi
chapimga oʻtdi. Ikkovi oraligidan oʻtib ketmoqchi
boʻldim.

Shunda, oʻngimdagisi yelkamdan gʻijimlab ushlab oldi.

Men qoʻlini shartillatib urib tashladim.

— Qo'lingizni oling, birodar! — dedim.

Shunda, u iyagim ostiga oʻxshatib-da bir urdi!

Ketimga gandiraklab-gandiraklab borib, oʻtirib qoldim.
Nogiron qoʻlim zirqirab ogʻridi.

Qamchi oʻrimini qoʻlimga oʻrab-oʻ'rab joyimdan
qoʻzgʻoldim. Shu urganning boʻyin tomirini moʻljallab
qulochkashladim.

Ketimdagisi qamchini ushlab qoldi.

Yana oʻtirib qoldim. Endi qamchini ushlab qolganiga
qarab, qoʻzgʻoldim.

Shunda birovi ketimdan keldi, belimga tepdi.

Men yuztuban yiqildim. Nogiron qoʻlim zirqirab-zirqirab ogʻridi. Turib oʻtirdim. Tevarakka alangladim. Rayon
oʻng yogʻimdagi adir ortida boʻldi. Koʻrinmadi. Qishloq
chap yogʻimdagi adir ortida boʻldi. Qishloq-da koʻrinmadi.
Osmon boshimda boʻldi. Bari-bari olisda boʻldi. ,

Xoʻrligim keldi: ay, yolg'ʻizligi qursin-a!

Koʻnglim buzildi: ay, nogironligi qursin-a!

Oʻpkam toʻlib keldi. Qoʻynimdagi nogiron qoʻlimni
tashqari chiqardim.

— Birodarlar, Joʻra boboning otidan yiqilib, qoʻlim
chiqib edi, mana... mana... — dedim.




Ular xoxolab-xoxolab kuldi. Oʻzaro gapirishdi:

— Bu oʻzi unga kim boʻladi?

— Hech kim!

— Hech kim? Yo'ʻg'-e?

— Demak, bu oʻzicha ritsarlik qilmoqchi boʻlibdi-da?

— 0, ritsar! XX asr ritsari!

— Don Kixot!

— Don Kixot! XX asr Don Kixoti!

Men shundagina ular kimligini bildim. Qoʻlim nogironligini aytib, yigʻ'lamsiraganlarimga ming-ming pushaymon
bo'ldim...

Yerga qaradim. Qoʻlimni qoʻ“ynimga solmadim. Sogʻlom
qoʻlimdayin yerga tiradim.

Nogiron qoʻlim zirqillab ogʻridi. Tishimni tishimga
bosdim. Yuzlarim lovullab yondi...

Bir balo qilib, joyimdan turdim. Oyoqlarimda tik turdim.

Shunda birovi jagʻimga urdi.

Men ketimga tisarilib-tisarilib, bunisiga borib urildim.

Bunisi yelkamdan suyab qolib, harommagʻizimga urdi.

Gandiraklab-gandiraklab, unisiga bordim.

Unisidan iyagimga yedim.

Bir aylanib tushdim. Osmon gir-gir aylandi. Osmon
qop-qora boʻldi.

Tagʻin turdim. Dalbanglab-dalbanglab bordim. Birovining boʻyniga osildim.

— Birodarlar, men sizlarga nima qildim... — dedim.

Uni jonimning boricha quchoqlab turdim.

U, ichimga koʻr musht urdi.

Nafasim hiqillab boʻlindi. Ichimda bir nima ezildi.
Qoʻllarim boʻshashib, yelkasidan sidirilib tushdi.

Oyogʻimda majolim qolmadi. Oʻzimni yerga chalqancha
tashladim...

— Birodarlar, aybimni ayting, aybimni...— deya
ingrandim.

Belimga uchli bir nima zarb bilan tegdi. Keyin
biqinimga tegdi. Zarb har tekkanda jonim halqumimga
kelib ketdi.

— Birodarlar, men ham odam-ku...— deya ingrandim.




83

Shunda... shunda, ot kishnadi.

Umrim ot bilan oʻtdi. Hay bir otlarni koʻrdim, hay bir
kishnashlarni eshitdim.

Ot suvsab kishnadi, ot ochqab kishnadi. Shunda ot
koʻnglini suv berib oldim, ot koʻnglini yem berib oldim.

Ot avlod-ajdodlarini qoʻmsab kishnadi, ot ulpi-tomirlarini yoʻqlab kishnadi. Otlar ovozini eshitib kishnadi, baytallar havosini olib kishnadi. :

Shunda, otni egarladim, dashtu dalalarni aylantirdim,
ot oyogʻini yozdim. Otni sovutdim, otni yupatdim.

Ot ilon sharpasini olib kishnadi. Uydan otilib keldim.
Ot yonini oldim, boʻyinlarini uqaladim. Otga yoʻldosh
boʻldim.

Ot boʻri hidini olib kishnadi. Ha, jonivor, ha, deya
ovoz berib chopdim. Ot boʻyniga qoʻlimni qoʻydim, ot yollarini siladim. Ot oldida boʻldim. Otga gapirib-gapirib turdim, birodar boʻlib-boʻlib turdim.

Kishnash koʻrdim, kishnashlar koʻrdim, ammo ushbu
oqshomdagidayini koʻrmadim.

Vo darigʻo, bu qandaychikin kishnash boʻldi? Kishnash
koʻngil-koʻnglimni oʻyib yubordi, vujud-vujudimni qaqshatib yubordi. Tanamdagi og'riqlar-da bilinmay qoldi.

Bizning Tarlonga nima boʻldi, birodarlar? Nima boʻlsada, yomon boʻldi! Bizning Tarlon nima koʻrdi, birodarlar?
Nima koʻrsa-da, yomon koʻrdi!

Bizning Tarlon ilon koʻrdimikin? Yoʻq, bizning Tarlon
ilon koʻrsa bundayin kishnamaydi. Bizning Tarlon boʻri
ko'rdimikin? Yoʻq, bizning Tarlon boʻri koʻrsa-da, bundayin kishnamaydi.

Bizning Tarlon ilondan-da yomonini koʻrdi, bizning
Tarlon boʻridan-da yomonini koʻrdi!

Tarlonni yoʻqlab qarayin dedim. Boshimni koʻtarayin
dedim. Boʻlmadi, bo'lmadi!

Koʻzim osmondaligicha qoldi. Osmon olis, yer qattiq
boʻldi...

Ot uzib-uzib kishnadi.

Koʻzlarim tindi. Bepoyon osmon, begʻubor osmon qopqora qozon boʻldi!

Yuzimni chapimga burdim. Avval-avval bir nima-da
koʻrmadim. Keyin-keyin oq bilan qorani fahmladim. Ana
shunda Tarlonni koʻrdim. .




Tarlon boʻynini gajak-gajak qildi.

Tog'larga qaradi, zorlanib-zorlanib kishnadi.

Tarlon dumlari yoyilib-yoyilib kishnadi, yollari hurpayib-hurpayib kishnadi.

Adirlarga qaradi, chorlab-chorlab kishnadi.

Tarlon quloqlari chimirilib-chimirilib kishnadi,
pishqirib-pishqirib kishnadi.

Qishloqqa qaradi, yolvorib-yolvorib kishnadi, zor-zor
kishnadi.

Tarlon jilovini silkib-silkib kishnadi, yulqib-yulqib
kishnadi.

Keyin, men sari yuzlandi. Oyoqlarini katta-katta yoydi.
Boʻynini choʻzdi, tumshug'ini choʻzdi. Quloqlarini chimirdi.

Tarlon zinkiydi!

Old tuyoqlari bilan tarsillatib-tarsillatib yer tirnadi.
Kesaklab-kesaklab yer otdi. Tuyoqlari osti changidi.

Tarlon qahr ham iztirob bilan kishnadi. Oqshom, kishnashdan zir titradi.

Oqshom, Tarlon kishnashidan, Tarlon kishnashi,
oqshomdan-da mungli boʻldi, oqshomdan-da ayanchli
boʻldi.

Uchli zarb, chap tizzam koʻziga kelib tegdi.

Chinqirib yubordim. Koʻz oldim qop-qora boʻldi...

— Tepib oʻtirasanmi, biqiniga tiqib ol!..

— E-e-e, ot!

— Qoch, ot kelayapti!

Shunda, tagʻin hushimga keldim. Ohista koʻzimni ochdim.

Tarlon tumshugʻini choʻzib zinkiyib, ularni quvdi. Birini qoʻyib, birini quvdi.

Ular ariqdan hatlab qochdi. Birin-ketin mashinasiga
kirdi.

Ammo birovi Tarlondan qochib qutulolmadi. U yoqqa
burib soldi, boʻlmadi, bu yoqqa burib soldi, boʻlmadi. Nima qilishini bilmadi. Oxiri yerdan nimadir bir nima olib,
Tarlonni boshiga bir urdi.

Tarlon boshini silkib-silkib ohistaladi.

Unisi-da ariqdan hatlab oʻtdi.

Tarlon-da ariqdan oʻtdi. Mashina oldiga keldi. Old
tuyoqlari bilan yer tirnab-yer tirnab kishnadi.

Mashina gʻizillab joʻnadi.

Tarlon mashina ketidan xiyla yoʻlgacha chopib bordi.
Keyin, iziga qaytib keldi.




Ariqdan oʻtib, boshimga keldi. Yuzlarimga tumshugʻini
tekkizib-tekkizib koʻrdi. Yuzlarimni iskab-iskab koʻrdi.

Men Tarlon nafasini tuydim. Tumshugʻini qoʻshqoʻllab
quchoqladim. Jag'lari, peshonasini siladim.

Shunda, kaftim hoʻl boʻldi. Ter, ot teri deb oʻyladim.
Kaftimni koʻzlarimga olib kelib qaradim. Keyin, Tarlonga
tikilibroq qaradim.

Tarlon peshonasidan qon sizdi...

Hoʻngrab yigʻlab yubordim. Oʻpkamni bosayin dedim,
bosolmadim...

84

Qosh qoraydi.

Odam odamni tanimaydigan boʻldi.

Bir amallab chap yonbosh boʻldim. Tarlon oyogʻini
quchoqladim. Tizzasiga peshonamni qoʻydim. Uzalib, old
qopqogʻiga shapatiladim.

Tarlon yelkalarimni iskadi. Keyin, old oyoqlarini astaasta bukdi. Tarlon tizzaladi!

Men chap qoʻlim bilan egar qoshidan oldim. Egarga
koʻkragimni berdim. Timtalanib-timtalanib egarga bel
boʻlib yotdim. Nafasimni rostlab oldim. Tagʻin qimtinib,
oyogʻimni egardan oshirdim. Tarlonni quchoqlab oldim.
Tarlon qaddini rostladi.

Shamol boshimni yalab oʻtdi. Shunda, bosh yalangligimni bildim. Telpagim yerda qolibdi.

Tushayin dedim, tagʻin, minishimni oʻyladim. Telpagimga qoʻl siltadim. Belbogʻimni yechib, boshimni tangʻib
bogʻlab oldim.

Katta yoʻl chetidan yurdim.

Bor boʻyicha qorongʻi tushdi. Adirlar qop-qora soyaday
boʻldi.

Egarda chayqalib-chayqalib, koʻnglim shu kechaday
zim-ziyo boʻlib-boʻlib, oʻ“ksib-o“ksib bordim...

85

Tarlon-ay, nima kunlarga qoldig-a?..

Tushda bo'layaptimi yo oʻngda boʻlayaptimi?

Sen farqlamasang, men farqlay olmay qoldim, Tarlon...

Haligilar qanday jonzot edi, Tarlon? Sin-simbati odamga kelbat beradi. Ust-boshlari-da bor. Odamga mayzab gapiradi, odamga mayzab kuladi...




Bilmadim, Tarlon, bilmadim. Sen bilmasang, men bilmadim. Men seni bilaman, Tarlon. Ular men uchun begona, Tarlon...

Ayo Tarlon, sen mening ukamsan, ukam.

Boʻldi, men endi ularni ukam demayman. Mening ukam
sensan. Sen mening ukamsan, Tarlon. Oʻzi menga oʻxshaysan, Tarlon, menga. Ukasi akasiga oʻxshaydi-da, Tarlon...

Tarlon ukam-ov, endi nima qilamiz? Endi, bola-chaqaga
borib nima deymiz? El soʻrasa nima deymiz?..

Ayo Tarlon, sen mening jiyanimsan, jiyanim.

Boʻldi, men endi ularni jiyanim demayman. Mening jiyanim sensan, Tarlon. Sen menga tortding, Tarlon. Jiyan
togʻasiga tortmasa, kimga tortadi, Tarlon...

Tarlon jiyanim-ov, yo yoʻlda yiqildik, deymizmi?
Koʻzlaring bor edi-ku, desalar-chi? Ariq, loy ekan, toyib
ketdik, deymiz. Binoyimi, Tarlon jiyanim? Boʻlmasa, elga
ermak, xalqqa shaloq boʻlamiz...

. Ayo Tarlon, sen mening akamsan, akam. Boʻldi, men
endi ularni akam demayman. Mening akam sensan, Tarlon.
Uka desa degulik, mendayin ukang bor, aka desa degulik,
sendayin akam bor, nima gʻamim bor, Tarlon...

Ayo Tarlon, sen mening birodarimsan, birodarim.

Boʻldi, men endi ularni birodarim demayman. Mening
birodarim sensan, Tarlon...

Ayo Tarlon, sen mening qiyomatlik birodarimsan, qiyomatlik birodarim...

1979




MOMO YER QO`ʻSHIG'I

 



1

Xumor momoga kun tugʻdi.

Yolgʻiz oʻgʻil askardan kelar boʻldi.

Ostonasidan suyunchixoʻr arimadi.

Xushxabar olib kelguvchilar biroviga toʻn yopdi, biroviga belbogʻ oʻradi, biroviga doʻppi kiygizdi.

Yolg'iz oʻgʻildan borini ayamadi.

Qoʻli sandiqda boʻldi.

Koʻzi ostonada boʻldi.

Askardan qaytmish oʻgʻildan darak boʻla bermadi.

Shunda, momo koʻngliga tahlika tushdi. Chin-da, yoʻl
azobi — goʻr azobi. Yoʻlda nimalar boʻlmaydi.

Cholini otlantirib, yoʻlga chiqarayin, dedi.

Choli qirda yotib arpa oʻradi. Ikki-uch kunda oʻroqchilarga suv olib borish uchun bir kelib ketadi.

Bechora choli hali eshitmadi. Eshitsa, ot qoʻyib keladi.

Xumor momo qoʻlini qoshi uzra soyabon qildi. Choli
arpa oʻrmish qirga qaradi. Oʻgʻli kelmish Denov yoʻliga
qaradi.

Intiho, askar keldi.

Xumor momo koʻchaga chiqar boʻldi. Kalishini izladi.
Tegrasiga alangladi. Topolmadi. Yalang oyoq chiqqani ep
boʻlmadi.

Bu, suyunchixoʻrlar ishi ekanini bildi. Kulib tura berdi.
Kalishini so'rovchi boʻldi.

Tevarakda yurmish hamsoya-qoʻllar, xesh-taborlar yelka
qisdi.

Hovli darvozasi oldida turmish Mardon juvozkash
aytdi:

— Suyunchisiga biror nima atamasangiz, kalishingiznida bermayman, darvozani-da ochmayman. A? Yoʻq,
Mardon juvozkash borning bolasi, mayda-chuydalarga uzatgan oyogʻini-da yigʻmaydi, ha!

Juvozkash darvozani ichidan zanjirlab oldi. Darvoza tirqishidan odamlar qora berdi.

Oʻgʻli ostonadaligini koʻrmish momo, endigi ataydigani
oxirgi suyunchi ekanini bilmish momo, uch yildan buyon
oʻgʻlini sog'ina berib, yurak-bagʻri ezilib yurmish momo,




ус ас Швим-да esidan chiqarib qoʻydi. Qisir qolmish molini atab yubordi:

— Anavi molimni atadim, bor-ye! — dedi.

Shundan keyin juvozkash qoʻynidagi kalishni momo
poyiga olib kelib qoʻydi.

Momo kalishni oyogʻiga yoʻl-yoʻJakay ildi. Darvozaga
talpindi.

Juvozkash darvozani ochdi.

Ostonada askar turdi.

Momo oʻzini oʻgʻli bagʻriga tashladi. Yuzini oʻgʻli
bagʻriga bosdi.

Askar momoni quchoqlab oldi. Bir-ikki marta yerdan
koʻtarib oldi.

— Raz-raz-raz! Ti poxudela, mamashka, da! Nu, starost — ne radost! — dedi.

Momo beli zirqirab ketdi. Ammo tevarakdagilarga sir
bermadi. Dardi ichida boʻldi.

Oʻg'li qiligʻ“ini sogʻinishga yoʻydi.

Yuzlarini oʻgʻli koʻkragidagi nishonlarga suykadi,
hoʻngrab yigʻladi.

Askar onasini yupatdi:

— Nu, mamasha, nu, xvatit! — dedi.

Askar, boshi uzra sochqilar sochildi.

Bolalar sochqi terdi.

Askar sochqilar ostida ichkariladi.

Odamlar davra boʻldi. Hol-ahvol soʻra-soʻra boʻldi.

Askar bosh irgʻadi. Loʻnda-loʻnda javob berdi:

— Da! Nichego! Spasibo!

Askar davraga alangladi. Onasidan soʻradi:

— Mamasha, gde papasha?

Xumor momo davraga javdirab qaradi.
М O'ʻrischani chala-chulpa bilongʻich juvozkash tilmoch
o`ldi.

— Otasini soʻrayapti, xola, — dedi.

— Ha-a, otangmi? Qirga arpa oʻroqqa ketib edi. Halizamon kelib qoladi.

Askar bosh irgʻadi:

— Arpa oʻrganskiy-da? Nichego, pridyot! — dedi.

Xumor momo oʻgʻli poyqadamiga osh berdi.

— Toʻy otasi qirdan qaytganda boʻladi, — dedi.




2

Askar ertalab badantarbiya qildi.

Beligacha yalangʻoch boʻldi. Hovlini aylanib chopdi.

Oyogʻini koʻtardi, bebilchagini peshonasiga tekkizdi.
Qoʻllarini yerga tiradi. Yotdi-turdi, yotdi-turdi.

— Raz-dva-tri!.. Jivo, serjant Orziqulov! — dedi.

Kun terak boʻyi boʻldi.

Askar xolasi doʻ“pposday oʻgʻlini ergashtirib keldi.

Askar xolasiga peshvoz yurdi. Oʻng qoʻlini chakkasiga
qoʻydi.

— Serjant Orziqulov! — dedi.

Ko'ʻrishish uchun xolasiga qoʻl uzatdi.

Xolasi askar qoʻlini emas, oʻzini bagʻriga oldi.

Askar jiyaniga qarab qoʻlini chakkasiga qoʻydi.

— Serjant Orziqulov! Kak tvoya imya? Bahrom?
Znachit, Borya, da? — dedi.

— Yoʻq, Bahrom, — dedi jiyan.

— Net, Borya! Bahrom, otstaloye imya! Borya sovremennaya! Ryadovoy Borya!

Jiyan, togʻa boʻlmish gapiga tushunmadi. Onasiga javdirab qaradi.

Onasi oraga tushdi.

— Jiyaningiz hali askar bolmadi. Oʻzbekcha gapirmasangiz, tushunmaydi, — dedi.

— Nu-nu, pora znat, pora!

Askar chalqancha yotdi. Oyoqlarini chalishtirdi.
Barmoqlari bilan koʻkragiga chertdi. Oʻzicha xirgoyi qildi:

— Ay lavyu, ay lavyu... Ya vas Iyublyu, ya vas
lyublyu...

3

Kun oqqanda askar otasi qirdan enib keldi.

Otini darvoza oldida qoldirdi. Qamchini belbogʻiga
qistirdi.

Ichkari ravona boʻldi. Kulimsib-kulimsib qadamladi,
quchogʻini ochib-ochib qadamladi. Oʻzicha gapirib-gapirib
qadamladi.

— Qani, askar kelibdi-da, qani...

Askar otasiga peshvoz yurdi. Qoʻllarini boshi uzra
yoydi..




— O, papasha, zdorovo! — dedi. — Skolko ўта, 5Ко)ko vesna!

Otasi quchoqlashib-quchoqlashib koʻrishdi. Shu oʻzimning oʻgʻlimmi, demishday, askarga qarab-qarab qoʻydi.

Otasi jonliq so'ydi.

Б Qarindosh-urugʻlar, gapga yetarlar uchun toʻy qilib
erdi. в

Oʻgʻli oyoq olishi bilan gaplaridan ulay-bulay izza
boʻlmadi.

Mayli, hali-hozir askarlik havosi bor. Keyin-keyin
oʻziga keladi, deya oʻyladi.

Ammo askar oʻziga kelmadi.

Мо"узайд otasi toqati toq boʻldi, otasi yorildi:

— Ulim, erta birov aytgan ekan, otangni koʻrdim —
ahmadi forigʻ, enangni koʻrdim — tovoni yoriq, deb. Otang
shul, enang shul, qoʻy endi, oʻz tilingda gapir.

— Nu, dayosh, papasha, dayosh!

— Men-ku, chala-chulpa bilaman. Qizil askar boʻlib,
oʻris oshnalarim bilan tillasha berib, picha bilib olib edim.
Lekin enang bechora manavi qishloqdan narini bilmaydi.
Tilingga tushunolmay qiynalyapti.

— Nu, papasha, pora znat!

Otasi nima qilishini bilmadi. Oʻy surib qoldi.

Otasi bir vaqtlar Denov, Termizlarda qizil askarlik
mashqini olib edi. Mana shu yerlarda Sovet hokimiyatini
barpo etish uchun qoʻltigʻiga to'pponcha osib edi.

Unda manavi mishiqi poʻrim onasi qornida yo bor edi,
yo yoʻq edi. Bu oʻzi, kimga poʻrimlik qilyapti?

Otasi zardasi qaynadi. Koʻylagini koʻtardi. Chap biqinida hamon saqlanib turmish ajabtovur izlarni ochdi.

— Ay serjant, sen oʻzi kim bilan gaplashayotganingni
bilyapsanmi? — dedi. — Men nagan taqib, Sovet hokimiyatini oʻrnatganimda qayerda eding? Enangning qornida,
otangning belida eding! Ishonmasang, mana, nagan izi
haliyam turibdi, mana!

— Ya uzbekskiy yazik ne ponimayu!

Otasi u dedi, boʻlmadi, bu dedi, boʻlmadi.

Askar gap korlamadi.

Otasi, shu chindan oʻz oʻgʻlimmi, yo, boshqa birovmi,
demishday askar u yogʻidan qaradi, askar bu yogʻidan qaradi. Aniq bir gapga kelolmadi.

Keyin, shu oʻz oʻgʻlim ekani yo haqqost chin boʻlsin, yo




yolgʻon boʻlsin, deya askar quloq-chakkasiga tars etkizib
bir soldi.

Askar bunday zarbni kutmab edimi, yo, eski qizil askar
mushti oʻzi shunday boʻladimi, ishqilib, yonboshiga gup
etib tushdi. Unsiz, jingak boʻlib yotdi.

Otasi askarni yoqasidan ushlab turgʻizdi. Endi bu chakkasiga solmoqchi boʻldi.

Askar otasi niyatini payqadi shekilli, hovlini aylanib
qochdi.

— Voy enajon, oʻldim-e! — deya baqirdi.

Otasi belbogʻidagi qamchini oldi. Yalang oyoq boʻlib
askar quvdi.

— Enag'arning bolasi, toʻxta deyman! — deya zugʻum
qildi.

Askar oʻqday uchdi. Oshxonaga kirib bordi. Qozonni
aylanib chopdi. Onasi ketiga panaladi.

— Enajon, otamni ushlang! Jon ena, ushlang! — deya
yolvordi.

— Qoʻrqma-ye, indamaydi!

— Indaydi, siz koʻrmadingiz, uje bitta yedim! Qo'lidagi qamchini oling, enajon!

Otasi zugʻum qildi:

— Ushlama meni, enasi, ushlama! — dedi. — Enagʻarni
bir qamchi ostiga olayin!

Onasi oracha qildi.

— Qo'ying, endi qobil askar boʻladi, — dedi. — Ayt,
qobil askar boʻlaman, de.

— Endi qobil boʻlaman, jon ota!

— Ha-a, enagʻarning askari, tiling bor ekan-ku!

— Bor, mana, bor!

4

Shunday qilib, askarga til bitdi.

Askarlik kiyimlarini tashladi. Oʻz kiyimlarini kiydi.

Bir erta otasi ovozidan uygʻondi.

— Serjant Orziqulov, bu yoqqa bir qarang! — dedi
otasi.

Askar hadahalab kiyindi. Otilib bordi. Uyquli ko'ʻzlarini uqaladi. Otasiga javdirab qaradi.

— Serjant Orziqulov,. bet-qoʻlni yuvib farishtali boʻlib
keling, muhim topshiriq bor!

Askar chopqillab borib, chopqillab keldi.




Otasi askarni ogʻilxonaga ergashtirib bordi.

Mol tappilarni koʻrsatdi.

— Manavilar nima, serjant Orziqulov? — dedi. — Ha,
yashang, tappi! Endi, oʻzingizdan qolar gap yoʻq, serjant,
tirikchilik, ha, tirikchilik! Bilasiz, tappi qishda koʻp yaxshi
oʻtin boʻladi. Qishning gʻamini yozda ye, degan! Endi,
yengni bilakkacha turib, tappi yopganskiy, ha!

Askar tappilarga qaradi. Koʻngli oʻynadi. Bir, tappiga
qaradi, bir, otasi qoʻlidagi qamchiga qaradi.

Oʻlmayinning kunidan bilaklarini turdi. Avaylabgina
enkaydi. Tappiga qoʻl urdi.

Koʻngli oʻynagandan oʻynadi. Koʻzlarini chirt yumdi.
Tag'in ochdi. Yelkasi osha otasiga qaradi.

Otasi qaqqayib qarab turdi. Otasi qamchi oʻynatdi.

Askar taqdirga tan berdi. Tagʻin koʻzlarini yumdi.
Tappini kaftlariga oldi. Devorga qulochkashlab tappi
yopdi.

Shunda, devordagi qator tappilarda botib yotmish onasi
panja izlariga koʻzi tushdi.

— Ha, balli, serjant Orziqulov, gap bunday boʻptida! — dedi otasi. — Enangizning qoʻlidan bir ishni oladigan boʻldingiz!

Bir oqshom otasi masalani koʻndalang qoʻydi:

— Mana, mehmonligingiz-da qaridi, serjant Orziqulov.
Keldi-ketdilar-da siyraktab qoldi. So'ramoqdan ayb yoʻq,
endi kim boʻlmoqchisiz?

Askar harbiy xizmatdan qaytib, ijroqoʻm raisi bo`laman,
deya niyat qilib edi. Ana shu niyatini aytish uchun tili
aylanmadi, yelka qisib qo'ya qoldi.

Otasi bo`lari gapni aytdi:

— Bilmaganskiy-da? Unda, bizniki bilganskiy! Manavi
zarang tayoqni olib, orqamdan yurganskiy! Serjant
Orziqulov poda boqqanskiy!

Askar angrayib qoldi. Ogʻzi ochilib qoldi.

Otasi bir oʻqraydi.

Askar dirk etib joyidan turdi.

— Yest, poda boqqanskiy! — dedi.

Shu kundan e'tiboran askar chakana choʻpon boʻldi.

Adirda uzun kun chakana mol boqdi.

Avval-avval koʻnika olmadi. Qayerlargadir, xususan,
askar boʻlmish joylariga ketib qolgilari keldi.

Keyin-keyin adirlarga oʻrgana bordi. Adirlarsiz zerikdi.
Adirlarsiz kuni oʻtmadi.




Oqshomlari uyma-uy yurdi. Oshi halol yigʻdi.
Boshi ikkita boʻldi.
Ketma-ket ikkita qiz koʻrdi.

5

El askarni serjant Orziqulov deyishini qoʻymadi.

Hazil-mutoyibachilar toʻy-gashtaklarda serjant
Orziqulov askardan qaytib kelib gapirmish gaplarini gapirib berdi. Qiliqlarini qilib koʻrsatdi.

El xandon otib kuldi.

Bolalar serjant Orziqulov boʻlib gapirishdi, serjant
Orziqulov boʻlib koʻrishib-soʻrashdi, serjant Orziqulov
boʻlib tappi yopdi.

El qah-qah urib kuldi.

U, serjant Orziqulov boʻlib qoldi.

6

Shunda... shunda, urush boshlandi.

Serjant Orziqulov urushga ketdi.

Urushdan eson-omon qaytdi.

Tevarakka olazarak boqdi.

Otasi bechora rahmatlik boʻlibdi.

Gul deb atalmish bir dard ikkita qizini-da olib ketibdi.

Cholidan ayrilmish onasi bilan farzandlaridan judo
boʻlmish ayoli mungʻayib qolibdi, gʻarib boʻlib qolibdi.

U urushdan ajabtovur boʻlib keldi.

Miq etmadi. Olis-olislarga termuldi.

Qarindosh-urug“ bolalari koʻksidagi orden-medallarga
qoʻl tekkizib koʻrdi.

— Bularni qayerdan oldingiz? — deya surishtirdi. —
Urushga borsak, biz ham orden olib kelardik, — dedi.

Shunda, serjant Orziqulov qirgʻinbarot kunlardan boryoʻg'i bir marta gap ochdi:

— Urushning oti oʻchsin, bolam, — dedi. — Sizlar
soʻramanglar, men aytmayin. Bundaychikin ohangjamolarni men taqdim, sizlarga taqish nasib etmasin...

Kolxoz raisi serjant Orziqulovni yaxshi-yaxshi ishlarga
qoʻymoqchi boʻldi.

Ammo serjant Orziqulov rad etdi. Tagʻin oʻz podasini
soʻradi.




Ikki yilda farzand koʻrdi.

Bunisi-da qiz boʻldi.

Qiz boʻlsa-da imri bilan boʻlsin edi, bunisi-da ketdi.

Toʻrtinchisi oʻgʻil boʻldi.

Xumor momo nevarasi uchun ism oʻyladi.

Aqllarga maslahat soldi. Oq-qorani taniganlarga kitob
koʻrdirdi.

Olis oʻyladilar.

O`ylamay boʻladimi, ketma-ket uchta farzand ketdi!

Oxir-oqibat, hayot sohibi boʻlsin, hayotda tursin, deya
Tursun deb ism qoʻydilar.

Ota-ona orzusi bajo boʻldi.

Tursun hayotda turdi.

7

Yolgʻiz oʻgʻil Tursun bir oyogʻi maktabda boʻldi, bir
oyogʻi adirda boʻldi.

Maktabdan keyin bir qoʻyniga non soldi, bir qoʻyniga
kitob soldi. Otasi oldiga bordi.

Toshga choʻnqayib kitob oʻqidi. Ovoz qoʻyib kitob
oʻqidi.

El ta'biri bilan aytmish, Tursun gʻazalxon boʻldi.

Bayram, toʻy-ma'rakalarda she'r oʻqidi.

Maktab kutubxonasi kamlik qildi. Tumandan dastadasta kitob olib kelib oʻqidi.

Sandiq osti bilan deraza tokchalari kitobga toʻldi.

Adabiyot muallimi Tursunning she'riy daftarini koʻrib
berdi. Bir-ikkitasini tuman roʻznomasida chiqarib berdi.

Yolgʻiz oʻgʻil dovrugʻi dong taratdi.

El oʻylab qoldi: otasi bor-yoʻgʻi podachi boʻlsa, oʻg'li
qanday qilib bayt yozadi?

Javobini otasidan soʻradi:

— Serjant Orziqulov, ulingizga nima berib boqyapsiz?

— Shu, biz nima yesak, uyam shuni yeydi.

— Unda, qanday qilib bayt bityapti?

— Shunga hayronman. Shuncha boʻy-bastim bilan men
bayt bitolmayman, bu enag'ar bityapti.

Bir oqshom serjant Orziqulov oʻgʻli yotajak uyga ohista
kirib oldi. :

Devorda rangtasvirlar iligʻlik boʻldi, qalamtasvirlar
iligʻlik boʻldi.

Tasvirlarda turfa gullar, qorli togʻlar, jonivorlar boʻldi.




Bir saman yoʻrgʻalab yurdi. Bir boʻz yollari hilpirab-hilpirab yeldi. Bir jiyron olis-olislarga termulib kishnadi.
Ikkita qora toʻriq old oyoqlarini koʻtarib, tumshuqlarini
tumshuqlariga tekkizib iskashdi...

«Otga moyilli boʻlibdi. Esaysin, ot olib beraman».

Serjant Orziqulov shunday niyat qildi.

Derazada taxloqliq daftarlarni varaqladi.

Oʻgʻli shularni oʻz ichidan chiqarib bitdimi, yo, biror
kitobdan olib bitdimi, bilolmadi.

Daftarni varaqladi-varaqladi, tagʻin-da ajablandi...

Daftarda bir qiz rasmi boʻldi. Qiz xushroʻygina boʻldi.
Yelkasida guldor roʻmol boʻldi.

Rasm ostida husnixat boʻldi.

«Shu qiz uchun bitilmish bayt boʻlsa ajab emas».

Serjant Orziqulov shunday oʻyladi.

Ayolini chaqirdi. Qizni koʻrsatdi.

Ayoli qizga bot-bot tikildi.

. — Tanimadim, — deya yelka uchirdi.

Ayoli oʻzida yoʻq xushvaqt boʻldi.

Yolgʻiz oʻgʻli uygʻonibdi! Bir qizga, kim boʻlsa-da, bir
qizga koʻngil qoʻyibdi! Bir qiz bilan koʻngil olib, koʻngi!
beribdi! Yolgʻiz oʻgʻli suyukli boʻlibdi!

Oʻgʻli maktabni bitirsin. Nasib boʻlsa, shu qizni kelin
qiladi!

Uch birday qizni qora yerga berdi. Nasib boʻlsa, shu qiz
kelin-da boʻladi, qiz-da boʻladi!

Serjant Orziqulovning-da bir quvonchi ikki bo'ldi.
Orzusi ezgu boʻldi.

Nasib boʻlsa, oʻgʻlini vaqtli uylantiradi. Yolgʻiz oʻgʻil
erta uylansa, erta farzandli boʻladi. Oʻzidan-oʻzi koʻpayadi,
oʻzidan-oʻzi unib-oʻsadi. Farzandlari otasiga yoʻldosh
boʻladi, bobosiga nevara boʻladi.

Ota-ona orzu-havasi hamisha ezgu boʻladi.

Ammo hayot hamisha-da ota-ona orzu-havasiga esh boʻla
bermaydi.

Hayot boshqa, orzu-havas boshqa.

8

Tursun maktabni bitirdi.
Kiyimlarini jomadon joyladi.
Gap yoʻq, soʻz yoʻq, oʻqishga joʻnadi.
Onasi ор паф.



Urushda qon kechmish otasi oʻgʻlini qoʻllab-quvvatladi.
Qoʻliga pul berdi. Xush-xushvaqt oʻqishga joʻnatdi.

Bot-bot tayinladi: ,

— Ulim, biz oʻqiyolmadik, endi, sen oʻqi. Zamon
oʻqiganniki boʻlib qoldi. Birdan-bir tilagim, otang kim,
enang kim, shuni unutmasang boʻldi...

Tursun oʻqishga kirib keldi.

Ta'til ketidan ta'til oʻtdi.

Tursun oʻsib-ulgʻaydi.

Yuzlarida uchli nimalar toshib yotib edi. Yonoqlarini
g'adir-budur nimalar bosib yotib edi. Yonoqlari qoʻngʻirtob
qora edi.

Bir g'animi yonoqlarini qotib yotmish tappiga qiyosladi. Bir g'animi yonoqlarini chalmaga qiyosladi.

O`zi oynaga qaradi-qaradi-da:

— Yoʻq, bular shunchaki kirlar, — dedi.

Tursunqul yuvina berdi-yuvina berdi. Yonoqlaridagilar
ketdi. Yuzlari silliqqina boʻldi.

Ajabtovur kiyimlar kiyadigan boʻldi.

Papirosni lablari chetiga qistirib yuradigan boʻldi.

Gugurtni tashladi, yondirgich tutdi.

Juzdoni betiga ayollar tasvirini yopishtirib oldi.

Oyoq liboslari tovoni koʻtarildi.

Sochiga soch qoʻshildi. Quloqlarini yopdi.

Palovni qoshiqda yeydigan boʻldi.

Bir to'yda » Modern toking» deya atalmish guruh ashulasini xirgoyi qilib oʻynadi.

Koʻpni koʻrganlar miyigʻida kuldi.

— Otasiga tortibdi, — dedi.

9

Tursun tong saharlab uyg'ondi.

Bet-qoʻlini yuvmasdan doʻkonchaga chopdi.

Ammo doʻkoncha hali yopiq boʻldi.

U doʻkoncha oldini olib turdi.

She'ri chop etilmish ro“znomadan oʻnta oldi!

Qaytimiga qaramadi. Roʻznomalarni qoʻltigʻiga qisib
chopdi. .

Bir ro“znomani qoʻliga oldi. Tagʻin, biror misram tushib
qolmadimikin, degan tashvishda she'rini yoʻl-yoʻlakay
oʻqidi. Hijjalab oʻqidi.




Xayriyat, misralari tuga! boʻldi.

Ijarasida eshikni ichkaridan qulfladi.

She'rlarini chalqancha yotib oʻqidi, tik turib oʻqidi,
oʻtirib oʻqidi.

Tursun oʻzini katta shoir his etdi.

Roʻznomadagi rasmiga tikildi. Oʻzini... XIX asr buyuk
shoirlariga qiyosladi.

«Yoʻq, oʻxshamaydi. Buyuklar soqol qoʻyadi. Buyuklar
sarxonali mundshtuk chekadi».

Chin, qadimgi ulugʻlar soqoli bor, sarxonali mundshtugi bor.

Nimaga endi Tursun soqol qoʻymaydi? Mundshtuk
chekmaydi?

Odamlar soqolini qirtishlab yuradi. Odamlar papiros
chekib yuradi. Yura bersin! Odamlar kim boʻlibdi? Jaydari
xalq-da!

Yoʻq, jaydari xalqdan farq qilmoq lozim...

Tursun soqol qoʻydi. Tursun sarxonali mundshtuk oldi.

Tursun ism-sharifini pichirlab aytdi: Tursun Orziqulov!

Ismi sharif degani-da shuncha uzun boʻladimi! Yanatagʻin jaranglamaydi! Shoirlar ismi sharifiga o'xshamaydi!

Oʻzi, ismi ma'nosi nima? Tursun, oʻtirsin, yotsin...
Shuyam gap boʻldi-yu!

Tursun oʻz ismi sharifidan... oriyati keldi. Ota-bobosi
otidan... uyaldi!

Oʻziga shoirona nom topishni oʻyladi.

Necha-necha taxalluslar topdi. Oʻziga yoqmadi.

Oxiri, tarixdan kelib chiqdi. Oʻzini Pahlavon Daho deb
atadi.

Pahlavon Daho!

10

Bir ta'tilda ota-onasi Paxlavon Dahoni uylantirmoqchi
boʻldi.

Daho oyoq tiradi. Oʻqishni oʻrtaga soldi.

— Hali yoshman, — dedi.

Ammo asl boisini aytmadi.

Ota-ona niyati qat'iy boʻldi.

Onasi koʻziga yosh oldi. Tavallo qildi.

Oxiri Daho koʻndi.

«Mendan nima ketdi, bir oʻynab qolay. Oʻqish bitguncha kim, bor, kim yoʻq», dedi.




Ota-ona qarindoshlari qizini kelin qilmoqchi boʻldi:

— O'zimizniki yaxshi-da, yolgʻizgina bolamiz boʻlsa...

Daho oʻsha daftardagi qizni aytdi:

— Olsam, oʻshani olaman, boʻlmasa yoʻq! — dedi.

Ota-ona yolgʻiz oʻgʻil koʻngliga qaradi.

Toʻy boʻldi.

Kelin ota-ona oldida. qoldi.

Kuyov boshoqoyda oʻqishiga qaytdi.

Bayram, ta'tillarda kelib-ketib turdi.

Bir oʻgʻil, bir qiz koʻrdi.

Oʻqishlar bitdi.

Daho oʻz viloyatiga ishga yuborildi.

Daho shaharda qolmoqchi boʻldi. Shaharda qolish
uchun pinhona urinib koʻrdi.

Ammo ish masalasi qiyin boʻldi.

Daho ichini it tirnadi.

Ongsiz qoldi. Qishlogʻiga qaytib bordi.

Oʻzi oʻqib-ulgʻaymish maktabda oʻqituvchi boʻldi.

11

Pahlavon Daho maktabda osmondan tushganday
yurdi.

Tevarak-atrofga, jamiki olamga osmondan qarab yashadi.

O`qituvchilar:

— Oʻzimizga qaytib kelibsiz-da, — deya hol soʻradi.

Ana shunda Daho oʻzini kamsitilgan his etdi.

Ushbu gapni: »Holing shu ekan, nima qilarding kekkayib, oʻzimiz qatori odam ekansan-ku», degan ma'noda
tushundi.

Yerga tushmaslik uchun turli-tuman havoyi gaplarni
toʻqib gapirdi:

— Dorilfununda qoldirmoqchi edi, qolmadim. Shaharda
katta ishlarga qoʻymoqchi boʻldi, ko'nmadim, — dedi.

Otdan tushsa-da, uzangidan tushmadi.

Jamoatdan oʻzini chetga oldi.

O'ʻziga-oʻzi bino qoʻydi.

Uyda-da, ishda-da, koʻcha-koʻylarda-da oʻzini eldan
xolis oldi.

Uyda-da, ishda-da tevarakka begona koʻz bilan qaradi.

Tevarakdagilar-da Dahoga begona koʻz bilan qaradi.




Oʻz pushtikamaridan boʻlmish bolalari-da Dahoga Бероnasirab qaradi.

Daho kulsa, bolalari-da kuldi.

Daho xoʻmraysa, bolalari-da xoʻmraydi.

12

Daho oʻzini-oʻzi qafasga soldi.

Yuragi siqilgandan-siqildi.

Yuragi cholvori balogʻiday gʻijim-gʻijim boʻldi.

Oqshomlari ichini it tataladi.

до shapillatib urdi. Sapchib turdi. Koʻchaga yoʻl
oldi.

O'yladi-oʻyladi, kolxoz kutubxonasiga yoʻl oldi.

Kutubxona eshigida qulf koʻrdi. Loʻmbozday qulfni
chang bosdi. Qulf yerrang boʻldi.

Daho qulfga tikilib qoldi.

Qayerdandir idora qorovuli keldi. Entikib nafas oldi.
Dahoning yuziga engashib qaradi.

— Sizmisiz, shoir uka, — dedi. — Men, kutubxonaga
biror mast-alast oʻgʻirlikka keldimi deb oʻylab, chopib
kelibman.

— Og'zingizga qarab gapiring.

— Gapning toʻg'risi-da, uka, odamning koʻngliga nimalar kelmaydi deysiz. Kutubxona ostonasiga oylab inson zoti
qadam qoʻymay-qoʻymay birdan odam paydo boʻlib qolsa,
koʻngil xavfsiraydi-da.

— Kutubxonachi bormi?

— Ha, bor. Kutubxonachi anavi Samiyevning kelini
boʻladi. Hozir oʻtoqda.

— Keladimi?

— Endi, u yogʻini bilmadim, shoir uka. Hozir oʻtoq,
keyin uzum uzish boʻladi. Undan keyin hammani paxtaga
haydaydi. Shu bilan qish keladi. Qishda haftada bir ochsa
ochadi, ochmasa yoʻq. Nima, biron zaril ish bormidi?

— Shunday, bir qarasam deb edim.

— Kelin yoʻq-da. Kelin yoʻq vaqtlari xabarchi gazetajurnallarni bir haftalik qilib qassob qaynotasiga tashlab
ketadi. Qaynotasi ro“znoma uvol boʻlmasin deb, el-xalqqa
goʻsht oʻrab beradi. Astagina borib soʻrasangiz, bir-ikkita
roʻznoma beradi. Yaxshi odam, qoʻli ochiq.

Daho maktabga qarab yurdi. Maktabni bir aylandi.
Qorovuldan boshqa jon koʻrmadi.




Bekatdagi temir oʻrindiqqa oʻtirdi. Hafsalasi pir boʻldi.

— Uf-f, — dedi.

Koʻcha yuzidagi simyogʻochda osilmish radiokarnay
uzuq-yuluq ovoz berdi:

— E'lon, oʻrtoqlar, e'lon eshittiramiz! — dedi. —
Kecha kechasi Sajd chavandozning saman oti qochdi!
Kimda-kim daragini aytsa bir echki, ushlab kelsa bir qoʻy
suyunchisi bor! Yana bir e'lon! Bugun kolxoz klubida ikki
seriyali indiyskiy kino boʻladi! Qaytaraman, indiyskiy!
Bosh rolda Raj Kapur! Eshityapsizmi, Kapur, Kapur! Bilet
narxi har seriyasi yigirma tiyindan qirq tiyin! Kino qorongʻi
tushganda boshlanadi!

Daho ensasi-da qotdi, kulgisi-da keldi.

Qosh qoraydi. Havo fayziyob boʻldi.

Daho joyidan qoʻzgʻoldi. Cholvori ketini tortib-tortib
qoʻydi.

Uyga yoʻl oldi. Yoʻlda oyoq ildi. Oʻylab qoldi.

«Uyga borib nima qilaman?»

Koʻngli nimanidir istadi, nimanidir qoʻ“msadi. Koʻngli
nimagadir tashna boʻldi, nimagadir talpindi.

Nimaligini oʻzi-da bilmadi.

Uyi tarafga qoʻl siltadi. Tagʻin iziga qaytdi.

Boyagina radiokarnay barchani kinoga taklif etdi.
Nimaga endi u kinoga bormaydi?.. Aytilgan joydan qolma,
deydi.

Chin, hind kinolarini yomon koʻradi. Shunday boʻlsada, boradi.

13

Madaniyat saroyi chiroqlari hali yonmadi. Tevarak nimqorongʻi boʻldi. Odam odamni zoʻrgʻa tanidi.

Bolalar quvishib oʻynadi.

Daho saroy pattaxonasi oldiga keldi. Pattaxona darichasidan moʻralamoq boʻlib engashdi. Birdan ketiga tis
boʻldi.

Bir it darichadan tumshugʻini chiqardi.

«Qorovul pattaxonani itxona qilibdi», deya oʻyladi.

Daho darvoza oldida turmish kinochi qoʻliga tanga tashlab kirdi.

Ichkari yarmi boʻm-boʻsh, yarmida oʻtirgʻichlar boʻldi.
O'ʻtirg'ichlar birovi qiyshayib yotdi. Yana birovida orqa




suyanchigʻi yoʻq. Tagʻin birovida oʻtirgʻich dastalari sinib
yotdi. Bus-butuni kam boʻldi.

Daho bir mayib oʻtirgʻichga qoʻlroʻ“molini toʻshab
oʻtirdi.

Kinochi klub chirogʻini yoqdi.

Daho sahnaga qaradi, mahliyo boʻlib qoldi.

Sahna shiftida qaldirgʻochlar uya qurdi. Uyalarda patxaslar osilib yotdi.

Olapat qaldirgʻochlar sahna uzra charx urib uchdi.

U qaldirgʻochlarga mahliyo boʻlib, bilmadi.

Oʻtirgʻichlar liq toʻldi. Joy yetmay qoldi.

Birovlar tashqaridan tosh olib keldi, birovlar gʻoʻla olib
keldi. Uyi yaqinlar uyidan koʻrpacha olib keldi.

Taglariga qoʻyib oʻtirdi.

Bolalar yerda tizilishib oʻtirdi.

«Sangam» deb atalmish kino boʻldi.

Bolalar:

— Ura-a-a! — deya qiyqirib chapak chaldi.

Kattalar kinochiga qarab baqirdi:

— Yigirma yildan buyon shu kinoni olib kelasan, insofing bormi, oʻzi?!

— Oʻtgan bozor kuni qanday kino olib kelayin deganimda indiyskiy boʻlsin, dedilaringiz-ku! — dedi kinochi.

— Indiyskiy kino bitta emas-ku, axir!

— Boshqalarini kolxozlarga olib ketib qolibdi.
Shuniyam zoʻrgʻa oldim, xalq talab qilyapti, deb!

— Boʻldi qilinglar endi, kinoni koʻraylik!

Saroy bozorday gʻuvilladi.
" Odamlar xaxolab kuldi, qiyqirib kuldi, hushtak chalib

uldi.

Og'ʻizlariga kelmish gapni gapirib kino koʻrdi.

— Qaranglar, hozir qizning kiyimlarini olib qoʻyadi,
ana oidi!

— Hozir qiz bilib qoladi!

— Endi qiz qoʻshiq aytadi!

— Ay, ohu koʻzlaringdan!

— Oʻziyam huriliqo-da, oh-oh!

— Shu qiz qishlogʻimizdagi Toshmirza brigadirning
qiziga kelbat beradi!

— Toshmirza brigadirning qizi qorachadan kelgan, bu
oqdan kelgan!

— Kinoda shunday koʻrinadi-da, aslida yuzidagilar upasurma!




— Ha, koʻzingdan Raj Kapur! Oʻzimizning Kapur-da
bu!

Kino uzilib qoldi.

Odamlar hushtak chaldi.

— Ay, sapojnik! — dedi.

Sahnada tagʻin kino koʻrindi.

Odamlar bu safar baravariga hoy-hoyladi:

— Ay, sapojnik, oʻtkazib yubording!

— Qiz suvda baliqdayin balqib suzishini qoldirib ketdiya!

— Bas qil, ashqol-dashqolingni!

— Oladigan qirq tiyining burningdan chiqsin!

Hushtak tinmadi.

Kinochi kinoni toʻxtatdi. Odamlar aytgan joyidan qaytarib qoʻydi.

Kino yarim soat mobaynida toʻrt marta uzildi.

Uzilgan vaqtlari Daho yerga qaradi. Koʻzlarini yumib
oʻtirdi.

Kino davom etdi.

Koʻchma kino yaqinida oʻtirmish bir odam joyidan
turdi.

— Ay, bogʻbrigada qizlari! — dedi. — Eshitmadim
demanglar, ertaga oʻtoqqa bormaymiz! Sangloqqa ariq tozalagani boramiz, eshitdilaringmi?

— Ay, Abil hisobchi, koʻp karillama!

— Nimaga karillamayman? Ish zarilmi, kino zarilmi?
Kino ko'ʻrasan-a, kino koʻrasan! Mana koʻrasan, mana
boʻlmasa, mana! — Abil hisobchi shunday deya, sahnaga
tushmish nurga qo'shqoʻlini tutdi. Barmoqlarini bir-biriga
kiydirdi.

Barmoqlarini tuya oʻrkach qildi, xo'rozqand qildi, beshiktebratar qilib oʻynatdi.

— Kino koʻrasan-a, kino koʻrasan! Mana ko'rasan,
mana!

Barcha qiligʻi sahnada aks etdi.

Odamlar qiyqirib kuldi.

Daho yerga tupurdi. Kinoga qo'l siltadi.




14

Uzum uzish sob boʻldi.

Paxta terim boshlandi.

Daho maktab ahli safida » Hazorbogʻ» sovxozida hasharda boʻlib keldi.

15

Darslar boshlanishi bilan sovuq-da boshlandi.

Maktabga koʻmir keldi.

Daho koʻmir oldi. Darvoza oldiga tushirdi.

Qosh qorayguncha koʻmir tashidi. Qop-qora koʻmirga
botdi.

Yaxshilab cho“milmoqchi boʻldi.

Ammo ayoli qoʻymadi:

— Avval ovqatini yeb olsin, keyin cho“miladi, — dedi.

Daho bet-boshini chaydi.

Taomini yedi.

Bolishga yonboshladi. Koʻzi ilindi.

16

Bir mahal uygʻondi. Tevarakka ser soldi.

Qabatida oʻgʻil-qizi, undan narida ayoli uxladi.

Oy derazadan boqdi. б

Daho koʻzlarini bir yumdi-bir ochdi. Zim-ziyoga el
boʻldi.

Oʻgʻil-qizi dimogʻiga qulogʻini tutdi.

Oʻgʻil-qizi bir me'yorda pishillab uxladi.

Daho yerga siljib tushmish koʻrpani oʻgʻil-qizi ustiga
yopib qoʻydi. Oʻzi koʻrpasini-da oʻgʻil-qizi oyoqlariga tashladi.

Avaylabgina ayoli oldiga oʻtdi.

Daho koʻngli talpindi, Daho koʻngli entikdi, Daho
koʻngli tin oldi, orom oldi...

Daho qorni ochdi. Koʻngli ozdi.

Oyoq uchida tashqariladi.

Ayoli shivirlab ovoz berdi:

— Ovqat oshxonada, ustida toboq toʻntariqlik.

Daho dahlizda oyogʻi uchida turdi.

Ota-onasi yotmish uy eshigi tarafga quloq soldi. Jon
nishonasi sezmadi.




Xotiri jam boʻldi.

Dahliz eshigini avaylab ochdi. Qanday avaylab ochdi,
shunday avaylab yopdi.

Oy oydin boʻldi.

Tun ayoz boʻldi.

Daho oyoq uchida odimladi, omonat odimladi.

Oyoqlari ostida bir nima chirs-chirs etdi.

Daho seskanib ketdi. Etlari uvishib-uvishib ketdi.

Enkaydi, oyoqlari ostiga qaradi.

Xalqob suvlar muzlabdi.

Omborxona chirogʻini yoqdi, ichkariladi.

Bir sichqon shitirlab qochdi. Burchakdagi kovakka
oʻzini urdi.

Omborxonaga ser soldi. Oʻzga jonivorlarga koʻzi tushmadi.

Koʻngli tinchidi.

Yogʻoch qoziqda ilinmish noʻxtani oldi. Sichqon gʻoyib
boʻlmish burchakka tashladi.

Kiyimlarini birin-ketin shu qoziqqa ildi.

Togʻoraga kirdi. Joylashib oʻtirib oldi.

Qorakuya badaniga ser soldi.

Togʻora oldida turmish satilga qoʻl soldi. Suv sovibdi.

Nima qilishini bilmadi. Oshxonaga olib borib isitib kelmoqchi-da boʻldi. Sovuqda erindi.

Choʻmich bilan boshidan, yelkalaridan suv quydi.
Badanini uqaladi. Tagʻin choʻ“michlab quydi.

Badanidan oqmish suv, qop-qora boʻlib togʻoraga
tushdi.

Yuzini kafti bilan artdi. Satil oldida turmish yumaloq
kirsovunni oldi.

Shunda, badani uchdi. Dir-dir qaltiradi. Boshi saraksarak boʻldi.

Sovunni joyiga tashladi. Choʻmichni roʻznomaga
qoʻydi.

Satilni qoʻshqoʻllab koʻtardi. Boshidan sharillatib suv
quydi.

Oyogʻi ostiga ro“znoma toʻshab artindi.

Etlari dir-dir uchdi. Qoʻllari qalt-qalt etdi. Tishlari tiktik etdi. .

Boshini jiqqa hoʻl sochiq bilan oʻradi.

Yogʻoch soʻri ustida turmish bir xalta un hoʻl boʻldi.

Boya boshidan satillab suv quyishda hoʻllandi.




Endi, un yarmi xamir boʻladigan boʻldi.

Omborxonadan oshxonaga chopqillab bordi.

Zim-ziyoda qidirdi-qidirdi, gugurt topdi.

Primusni yoqdi. Pilik bir yonib qizardi.

Daho primus ichini ochib qaradi. Ichida yermoyi
boʻlmadi.

Oʻchoqqa oʻt yoqish it azob boʻladi.

Daho shoʻrvani muzdayligicha yedi.

Choynak joʻmragidan ogʻiz qoʻyib suv ichdi.

Daho dildiradi.

17

Ertasi tanasi qaqshadi. Badani qichidi.

Hammomga yoʻl oldi.

Oldin sartaroshxonaga bordi. Qutiday yogʻoch kulbaga
kirdi. O'rindiqqa choʻkdi. Oynaga qaradi, sochlarini siladi.

Sartarosh oynaga qarab bosh chayqadi.

Daho tushunmadi. Yelkasi uzra qayrilib qaradi.

Sartarosh Daho yelkalariga qoʻlini qoʻydi. Oynaga
qarab:

— Sochingizni ololmayman, — dedi.

— Nega?

— Chinimni aytsam, biz bir xashaki sartaroshmiz! Soch
oladigan boʻlsak, ustara bilan qatron qilib olamiz!

— Yoʻq-yoʻq!

Daho joyidan lik etib turdi.

— Ana, tayyor avtobus, shaharga boring. Madaniyatli
odamlar shaharga boradi.

Shunda, qishloqda hammom yoʻqligi yodiga tushdi.

Nima qilishini bilmadi. Kallasini qirt-qirt qashidi.

Shu yakshanbada tuman hammomiga borishga ahd qildi.

Sochlari orasi qichigandan-qichidi.

Sochsovun olmoqchi boʻldi. Sochini sochsovun bilan
yuvmoqchi boʻldi.

Shu niyatda doʻkonga kirdi.

Doʻkondan sichqon hidi keldi.

Doʻkon bir tarafi xoʻjalik mollar boʻldi, bir tarafi sanoat mollari boʻldi.

Daho sanoat mollarini tomosha qilib boshladi.

Qator-qator kamzul-cholvorlar osilib yotdi. Turli-tuman
kiyim-kechaklar taxlanib yotdi.




Daho kiyim-kechaklarga qaradi, oʻyladi, qaradi —
oʻyladi.

U endi maktabga qatnab boshlagan vaqtlariyam shular
bor edi.

Daho oʻshanda kiyim-kechaklarga suqlanib qarab edi,
katta boʻlsam olib kiyaman, deya orzu qilib edi.

Ana, katta boʻldi.

Kiyim-kechaklar hamon turibdi.

«Endi bularni kim oladi, kim kiyadi? Jandafurushga
topshirib boʻlmaydi. Barcha-barchasi qimmatbaho narsa.
Hech kimga kerak emas narsani chiqarib nima qiladi».

Daho shunday oʻyladi.

Xoʻjalik mollariga qaragisi kelmadi. Boisi, sichqon hidi
koʻnglini oʻynatdi. Choʻntagini kovladi.

— Ikkita yaxshi sochsovun bering, — dedi.

Sotuvchi pinagini buzmadi.

Daho hayron boʻldi. Sotuvchi yuziga qaradi.

Sotuvchi iljaydi.

— Hazillashyapsizmi, shoir aka? — dedi.

— Yoʻq.

— Bizda sochsovun boʻlmaydi.

— Unda, ikkita sovun bering.

— Ha, sovun boshqa gap. Sovun bor, mana.

Sotuvchi shunday deya peshtaxta ustiga ikkita kirsovun
qoʻydi.

— Yoʻq, atirsovun, deyapman.

— Atirsovun yoʻq. Bir boʻlib edi, tamom boʻldi.
Atirsovundan olqindi yaxshi, kirni yaxshi oladi.

— Kirga emas...

— Unda, ana, tayyor avtobus, shaharga boring.
Madaniyatli odamlar shaharga boradi.

Daho doʻkondan peshonasi tirishib chiqdi.

Maktabga joʻnadi.

Dam olish kuni tuman yoʻl oldi.

Tuman hammomi sassiq boʻldi. Bugʻi yoʻq boʻldi, faqat
issiq suvi bor boʻldi.

Daho issiq suvga yaxshilab yuvinib oldi.

Oxirgi avtobusda qishloqqa qaytdi. Yoʻlda chanqadi.
Yuragi kuydi.

Qishloq markazida tushdi. Hovuzga qarab yurdi.

Bir hovuch suvni labiga olib borib qaradi. Suvda
mayda-mayda qurtlar oʻynadi.




Daho afti bujmaydi. Suvni toʻkib tashladi.

Koʻngil tashnaligi bosilmadi. Yuragi kuygandan kuydi.

Oshxonadan suv soʻradi, qatiq soʻradi.

Nimaiki soʻradi, moʻylovli oshpaz yoʻq, deya bosh
irgʻadi.

Dahoning zardasi qaynadi.

— Nima bor oʻzi? Bu oshxonami, yo, bir cho“l-biyobonmi? — dedi.

— Zarda qilmang, shoir aka, zarda qilmang. Mana,
shoʻrva bor. Bizda sho'rvadan boshqa hech narsa boʻlmaydi. Sizga oʻzi nima kerak?

— Hech nima! Bir dam olib oʻtirsam deb edim!

— Unda, ana, tayyor avtobus, shaharga boring! Madaniyatli odamlar shaharga boradi!

Daho oshpazga qaradi, oshpaz Dahoga qaradi.

Daho qoʻl siltab joʻnadi.

Yoʻlda oʻylab yurdi: «Madaniyatli odamlar shaharga
boradi. Ajab, bari shunday deydi.

Shoirligimga shama qilyaptimi deyman».

18

Yoʻlda xabarchi ushladi. Qoʻliga ikkita xat berdi.

— Kallamni qashib oʻylayman. Pahlavon Daho kim
boʻldi ekan deyman, bilsam, siz ekansiz, — dedi.

Saxiylik qilgisi keldi. Bitta ro'znoma-da uzatdi.

— Keling, bitta gazeta berayin, ana, — dedi.

— Chekkasiga Mamatov deb yozilibdi.

— Anavi Mardon traktorchi-da. U adirda yer haydab
yuribdi. Ola bering, shoir odamsiz, oʻqiysiz. Endi,
koʻnglingizga olmang-u, shu, ota-bobongiz ismi sharifidan
qolmang. Ota-bobolarimiz ismi sharifida gap koʻp. Otabobolarimiz yetti oʻlchab bir kesib, ismi sharif qoʻyadi.
Hech bandani ota-bobosi ismi sharifidan judo etmasin!

Daho roʻznomani xabarchi ketidan otib yuborayin dedi.

— T-fu, provinsiya! — deya pichirladi.

Roʻznomani qo'ltig'iga qisib oldi. Yoʻl-yoʻlakay xatlarni ochib oʻqidi. б

Bir ro“znoma nazmlarini badiiy zaif, deya chop etmadi.

Bir oynoma Pahlavon Daho Gʻarb soyasi, dedi.

Xat oxirida shunday maslahat berdi.

«Gʻarb ohanglariga oʻynamang. Oʻzingiznikini yarating».




Shunday-da kuymish Daho, tagʻin-da beshbattar kuydi.
— Uh, savodsiz, toʻnkalar! — dedi.

19

Daho qishni bir amallab oʻtkazdi, bahorni ikki amallab
oʻtkazdi.

Maktabda yozgi ta'til boshlandi. Daho jomadon
koʻtarib yoʻlga tushdi.

— Yoʻl boʻlsin? — dedi ayoli.

— Dam olib kelaman, — dedi. — Bir oy!

20

Bekatda tagiga jomadon qoʻyib oʻtirdi.

Shunda, yoʻl chetida bir traktor pat-patlab oʻchdi.

O`quvchi qizlar daladan keldi. Traktordan tap-tap tashladi. Muallimiga salom berdi, uy-uylariga tarqaldi.

Nazar hisobchi Dahoni koʻrishi bilan bekatga qarab
yurdi.

Bir-birlaridan hol soʻradi.

— Chinimni aytsam, Tursun oshna, shaharga tagʻin
qaytib ketgim kelyapti. Ertadan kechgacha ish, ish!
Odamning jonlariga tegib ketdi!

— Qishi bilan dam olasizlar.

— Dam olish qayoqda deysiz. Qishda kolxoz sut topshirigʻini bajarolmay qoladi. Keyin biz bechoralar qo`limizda
darang-durung idish-tovoq, uyma-uy yuramiz, xoʻjaliklardan sut yigʻamiz. Xalq sut bergisi kelmaydi. Qanchadan
qancha koʻngil qorongʻichiliklar boʻladi. Xalqqa ham qiyinda. Kim qahraton qishda bola-chaqasi ogʻzidagi oqini berib
qoʻyadi? Ha, Sora, qarab qoldingmi? Kel, singil, oʻtirib
tur. Mualliming bilan gurung qizib ketdi.

Daho ketiga qaradi.

Bir yoshgina qiz tortinib-turtinib keldi. Nazar brigadir
qabatida oʻtirdi. Yerga qaradi. Roʻmoli uchini buklab
oʻynadi.

— Bu bizning kenja singil boʻladi, Tursun oshna.
Oltinchi sinfda oʻqiydi. Oʻziyam a'lochi.

— Ha-a. Sodiqovning sinfidanmisan?

— Ha.

— Qalay, dam olishlar yaxshi oʻtyaptimi?




— Кот Б turibsiz-ku.

— Yo'q, ish qiyin emasmi deyman?

— Ish boʻladi-yu, oson boʻladimi, muallim.

— Ha endi, dam olish vaqtlari ota-onalarga yordam
berish ham kerak-da.

— Bir dam olishda emas, yil — oʻn ikki oy shunday.

Daho ust-boshlari kir Soraga tikildi.

»Ana, boʻlajak chala-chulpa xalq! Soni bor-u, salmogʻi
yoʻq xalq! Bu xalq hali voyaga yetmasdanoq pachoq boʻlib
qoladi».

Daho koʻnglidan shunday gaplar oʻtdi.

Nazar hisobchi Daho bilan xayr-xoʻshlashdi. Singlisini
ergashtirib ketdi.

Daho radiokarnayga quloq soldi.

— Muhtaram radiotinglovchilar! — dedi muxbir. —
Ma'lumingizki, shu kunlarda quyoshli ona yurtimizda yoz
fasli kezmoqda! Dono xalqimiz bu faslni oltin yoz, deb
ataydi. Bu atama bejiz emas, albatta. Darhaqiqat, oltin yoz
fasli toʻkin-sochinchilik, pishiqchilik fasli, ezgulik fasli!
Tilimi tilni yoradigan ananas qovunlari-yu, ishkomlarda
gʻuj-gʻuj osilib turgan uzumlari-yu, shoxlarida ona quyosh
nurida oltinday tovlanib turgan shirin-shakar mevachevalari-yu, qoʻyingki, barcha-barchasi koʻzni oladi,
koʻzni quvontiradi, koʻzni yashnatadi! Barakalla, saxiy
quyosh, qandingni ur, oltin yoz, oltin yoz — oʻtadi soz,
deging keladi! Xoʻsh, ana shu oltin fasida qishloq
mehnatkashlari ishdan boʻsh vaqtlarida qanday dam olmoqdalar? Biz nurafshon qishloqlarimizdan birida boʻlib,
endigina ellik bahorni qarshilagan, oʻn gulidan bir guli ham
ochilmagan ilgʻor kolxozchi Moʻmin aka Qoʻyboqarovga
ana shunday savol bilan murojaat qildik. U kishi qalb
soʻzlarini mana bunday toʻlqinlanib izhor qildi:

— Ishdan boʻsh vaqtlarimizni juda koʻngilli oʻtkazamiz.
Madaniy-maishiy hordiq chiqarishimiz uchun hamma narsa
muhayyo. Qishloqlarimiz shahar tusini olgan. Qishloq bilan
shahar oʻrtasida tafovut qolmadi, desak ham boʻladi.
Bugun biz qishloqlarimiz jamoliga boqib, jannatmakon
nurafshon qishloq, qishloqlarim — gulbogʻlarim, deb baralla ayta olamiz...

Daho bildi: muharrir yozib berdi, ilgʻor kolxozchi oʻqib
berdi.

Burilishda avtobus qora berdi.

Daho joyidan qoʻzgʻoldi. Jomadonini oldi.




Yoʻlda avtobus derazasidan yuzini chiqardi. Daqiqa
sayin keyinda qolib bormish qishlog'iga istehzo bilan iljayib qaradi.

— Xayr, jannatmakon nurafshon qishloq! Xayr, qishloqlarim — gulbogʻlarim! — deya pichirladi.

21

Daho bugun bu yoroni, ertaga u yoroni ijarasida kun
koʻrdi.

Oʻziga alohida ijara qidirdi. Izladi-izladi, bir gʻarib
ijara topdi.

Endi, oʻziga ish izladi. Yaltoq boʻldi. Yelpatak boʻldi.

Shoirman, deyishi bilan rad javobini ola berdi:

— Shoir? Yoʻq-yoʻq...

Eshiklar ichkaridan yopildi.

Shoirman, deya koʻkrak urib yurmish Daho oʻylab
oʻyiga yetolmadi.

Shoirman desa, muharrirlar peshonasi tirishadi. Shoir
emasman desa, shoirligidan boshqa maqtanadigan yeri
boʻlmadi.

Daho yurdi-yurdi, shahar madaniyat uyidan panoh
topdi.

22

Qishloqqa kelib, maktabdan boʻshadi.

Ayoli yigʻib yurmish bor pulni oldi.

Ayoli moʻltiradi. Bir oʻgʻil-qiziga qaradi. Bir eriga qaradi.

— Endi biz nima yeymiz? — dedi.

— Qoʻrqma, ochdan oʻlmaysan. Ana, ota-onam boqadi...

— Endi men nima qilaman?

— Uy olay, seniyam olib ketaman.

Ayoli xayr deya, eri yuzidan oʻpdi.

Daho ayoli oʻng qulogʻi solinchagidan koʻngli oʻynadi!

Ayoli oʻng qulogʻi solinchagidagi sirgʻa teshigi qoʻtir
yara boʻldi! :

Daho ayoli bet-boshidan-da koʻngli oʻynadi!

Ayoli sochlari qazgʻoq boʻldi, yonoqlari kir boʻldi, og'zi
sassiq boʻldi!




Daho adirda poda boqib yurmish otasi bilan xayrxoʻshni nasiya qildi.
Ostonada onasi bilan ayoli termulib qoldi.

23

Daho birinchi maoshini oldi. So“lim suv boʻyida
maoshini yuvdi. Hamkasblari bilan shahar koʻchalarini sayr
qildi. Kaftlarini ishqab zavqlandi.

— Shahar qanday yaxshi! Hamma narsa bor... — dedi.

Madaniyat uyida bir katta shoir boshida gardishsiz
yalpoq kiyim koʻrdi.

— U nima? — deya surishtirdi.

— Beret! — dedi bilagʻonlar.

Daho, katta shoirlar beret kiyar ekan, deya oʻyladi. Shu
kuniyoq olib kiydi.

Gardishsiz yalpoq kiyim Dahoga yarashmadi. Beti taypoq toboqqa oʻxshab qoldi.

Shunday boʻlsa-da, kiyib yurdi. Oʻzini katta shoir his
etdi.

24

Ayoli ketma-ket maktublar yoʻlladi.

Maktublarida yalinib-yolvordi. Qorakoʻzlari tilidan
tavallo qildi.

Daho maktublarga koʻz yugurtirib-yugurtirib yirtib
tashladi.

Ayoli qorakoʻzlari bilan tagʻin maktub bitdi.

Kenjasi sochlarini changallab yerga bosdi.

Kenjasi:

— Voy sochim! — deya chinqirib yigʻladi.

Ayoli yonib-yonib yolvordi, ayoli kuyib-kuyib yolvordi:

— Egil deyman, shoʻrpeshona! — dedi. — Egil deyman,
sag'ir!

Kenjasi ogʻriq zoʻridan maktubga egildi. Koʻz yoshlari
maktubga tomdi.

Tomchilar qurib dogʻ boʻldi.

«Jigarporalaringiz koʻz yoshlari!»

Ayoli tomchilar ostiga ana shunday bitik bitib joʻnatdi.

Daho maktubda tomchilarni koʻrdi. Bosh irgʻadiirgʻadi, dimogʻida kuldi.




«O, xuddi kitobdagiday! — dedi. — Eh, ovsar Sharq,
soddadil Sharq! Bular hamon kitobdagi gaplarga ishonib
yuribdi!»

25

Qo'ydi-chiqdi oʻzi boʻlmaydi. Tag-zaminli bahonai
sabab lozim boʻladi.

Boisi, oʻrtada bir juft qorakoʻz bor.

Ayolimni suymayman, desinmi? —

Boʻlmaydi! Ayoliga koʻngil qoʻyib uylanib edi, she'rlar
bagʻishlab uylanib edi!

Ayolim kasal, desinmi?

Boʻlmaydi! Yigit boʻlsang davolat, deydi!

Savodsiz, desinmi?

Bu-da boʻlmaydi! Shoir boʻlsang, sirtdan oʻqit, deydi!

Ayolim...xiyonat qildi, desinmi?

Yoʻq-yoʻq, ayoli halol ayol!

Daho bir varaq qogʻozni aji-buji chizib oʻyladi.

Oʻylari ana shu chiziqlarday ayqashib chuvalashdi.

Varaq orqa tarafini oʻngardi. Qoʻli ixtiyor etmish
yoʻsinda maqsadsiz chizib oʻyladi.

Oxiri oʻylab oʻyiga yetdi. Oʻzini-oʻzi oqlayajak gap
topdi.

Uylanganimda ayolim... bokira emas edi, deydi!

Nimaga shuni oʻshanda aytmading, desalar-chi?

Yigitlik gʻ“ururim yoʻl qoʻymadi, deydi!

Chindan-da, Daho oʻz osh-qatiqlari oldida shu gapni
aytib, oʻzini-oʻzi oqladi.

Gap ogʻizma-ogʻiz yurib-yurib, ayoli qulogʻiga yetdi.

Ayoli shunday maktub yoʻlladi, oʻz qalbini shunday
bayon etdi! "

U, ayolim ushbu soʻzlarni biror kitobdan koʻchirib oldi,
deya oʻyladi.

Tagʻin bir bor oʻqidi. Oʻyladi-oʻyladi, qaysi kitobdan
ekanini bilolmadi.

«Jorj Sand boʻl-e, — dedi. — Agar oʻqisa, zoʻr adiba
boʻlishi mumkin ekan».

Ayoli maktub oxirida debdi:

«Nima desangiz deng. Oʻlmagan jonim, chidayman.
Lekin shu gapingizni qaytib oling. Men koʻz ochib, sizni
koʻrib edim... Ayollik g“ururim bor».




Daho ogʻzi oʻng burchi bilan irjaydi. Maktubni toʻrt
boʻlib tashladi.

«Nu-u, — dedi, — oʻzi bor-yoʻgʻi ayol-u, g'ururim bor
deydi-ya! Ayolda gʻurur nima qiladi?»

26

Daho kerishib esnadi.

Derazadan tashqari qaradi.

Daho bir qalqib tushdi!

Daho yuragini hovuchlab yurmish sinoat yuz berdi.
Ayoli bolalarini ergashtirib kirib keldi! Ana, tashqarida
qorovul chol bilan gaplashdi!

Ana, bolalari yoʻlak boʻyi gullarga qoʻl tekkizib koʻrdi.

Ana-ana, ayoli bolalari bilan idoraga qarab yurdi!

Daho koʻzlari ola-kula boʻldi,

«Joyidan sapchib turdi. Tashqari otildi.

Ort eshikdan hovliga oʻtdi. Ziroat oralab chopdi.
Devorga osildi. Koʻchaga oshib tushdi.

Ketiga qaramay chopdi!

Duch kelmish avtobusga chiqib oldi. Yelkasidan nafas
oldi.

«Yaxshi boʻldi, yuzma-yuz boʻlmadim, — dedi. —
Farzand farzand-da, koʻngilni eritib yuboradi. Qosh-koʻz
yomon-da, odamni darrov asir etadi».

Ijarasida eshikni ichkaridan qulfladi. Deraza pardalarini tushirdi.

Kir koʻrpaga burkandi. Koʻzlarini yumdi.

«Endi topolmaydi, — dedi. — Qarab-qarab ketadi.
Ammo idoradagilar oldida sharmanda boʻladigan boʻldim».

27

Shu yotishda yotdi.

Yotmish koʻyi ohista deraza parda chetini qayirdi.
Tashqari moʻraladi.

Olam oqshom boʻldi.

Imillab tashqariladi. Hovlida chekib turdi.

Shu vaqt darvoza taqilladi.

Daho yuragi «shigʻ» etdi!

Papirosini chertib tashladi. Ichkari yugurgiladi. Eshikni
ichkaridan qulfladi. Ostonada alang-jalang boʻlib turdi.




Uy bekasi eshikni taq-taq urdi.

— Jiyaningiz keldi! — dedi.

Daho yelkadan nafas oldi. Eshik ochib bordi.

Darvozada jiyan jilmayib turdi.

Daho jiyaniga qoʻl berdi. Tevarakka alangladi. Boshqa
birov yoʻqligini bildi. Jiyanini ichkari boshladi.

Jiyan ijara uyda omonat oʻtirdi. Togʻasidan hol-ahvol
soʻradi.

— Idorangizga bordik, yoʻq ekansiz. Hali tushlikdan
qaytmadi, deyishdi.

Daho bosh irgʻadi. Oynomaga tikildi.

— Birga ishlaydigan odamlaringizdan uyingizni soʻrab
edik, bilmaymiz, u ijaradan ijaraga koʻchib yashaydi, deyishdi.

Daho roʻyixushlik bermadi.

— Qaradik-qaradik, boʻlmadi. Endi umid yoʻq deb, vokzal bordik. Bir safar siz bilan qishloqqa borgan oshnangizni
koʻrib qoldik. Oʻsha uyingizni bilar ekan, yozib berdi.

Daho roʻyixushlik bermadi.

— Ayolingizni bolalari bilan vokzal qoʻyib keldim.
Topamanmi-yoʻqmi, ovora qilmayin dedim-da.

Daho oynomadan, oynoma Dahodan toʻymadi.

Jiyan Daho qoʻyniga qoʻl soldi:

— Uylaringizga koʻchib boradigan boʻldim, tog'a, —
dedi. — Ammam qoʻymayapti. Endi chol-kampirga oʻzim
qarayman. Besh kunligi bormi-yoʻqmi...

Ana shunda Dahoga jon kirdi! Yer ostidan jiyaniga
qaradi. Misoli ta'ziyali tarzda gap boshladi.

— Shunday qiling, jiyan, — dedi. — Bizning taqdirimiz — mana, koʻrib turibsiz. Oʻz ona yurtimizga toʻgʻri kelmadik. Shart-sharoit deganday...

— Tog'ʻa, men bir dehqonman. Siz oʻqimishli odamsiz.
Dunyoning kitobini oʻqigansiz...

— Gap oʻqishda emas...

— O'ʻqishda, togʻa, o'qishda. Chol-kampirlar oʻzi
yemay-oʻzi ichmay, sizlarni oʻqitadi. Shular oʻqib kelib,
turmushimizni yaxshilasin, yerimizga qarasin, deydi. Sizlar
esa tayyoriga — shaharga chopasizlar. Sharoit yomon
boʻlsa, mana siz shoirsiz, yozing — u yoq-bu yoqqa!

— Gap bitta menda emas.

— Bilaman, gap bitta sizda emas. Bu azaldan bor gap.
Ukkagʻarlar oʻqib, bittalab shaharga qochadi. Oqibat,




qishloqlarimiz avval qanday boʻlsa, shundayligacha qolib
ketadi!

Daho ensasi qotdi. Tagʻin oynomaga tikildi.

Jiyan boshqa gapga oʻtdi:

— Togʻa, ayolingizni olib keldim, — dedi. — Yaxshimiyomonmi, bir yostiqqa bosh qoʻyib edingizlar.

— Nu!

— Togʻa, bolalaringiz vokzalda qoldi...

— Nu!

— Ular pushtikamaringizdan boʻlgan bolalaringiz...

— Nu!

— Ularni borib olib kelsam, degan edim.

Daho xayolidan sochlari qazgʻoq, yonoqlari kir, ogʻzi
sassiq ayoli oʻtdi!

— Da nu!..— deya, tumshugʻini choʻzdi.

Jiyan egilib, Daho yuziga qaradi. Qaradi-qaradi, koʻngli
buzildi.

— Tog'a, qora koʻzning yoshi yomon, qora qoshning ohi
yomon!

— Da nul...

Jiyan oʻpkasini bosolmadi. Koʻzlarida yosh halqalandi.
Hiq-hiq yigʻladi...

Jiyan yonoqlarini arta-arta eshikka ravona boʻldi.

28

Daho adabiy-badiiy davralarga qoʻshildi.

Davra oʻzlaridan oʻzgalar fisq-fasodini qildi. Koʻngillari
orom oldi. Jagʻlari toldi.

Birov derazaga qarab xayol surdi. Birov papiros tutunini shiftgacha kuzatib xayol surdi. Birov boʻsh shishaga
qarab xayol surdi.

Shu vaqt, ostonada ulugʻ shoir qora berdi.

Ulugʻ shoir davrani koʻrib, koʻrmaslikka olib ketdi.

Davra tagʻin jonlandi... Endi ulugʻ shoirni mazammat
qildi:

— Nimasiga kekkayadi, hayronman.

— Tumshugʻiga solsang.

— Shoir sifatida shoir, odam sifatida bir pul!

— Odam emas!

— Yashang, ichim ekansiz.

— Avvalo, odam boʻlish kerak, odam!




— Grajdan boʻlish kerak, grajdan!

— Men uning asarlarini hurmat qilaman, oʻzidan
jirkanaman.

— Asari boshqa, oʻzi boshqa.

— Basharasi sfinkslarga oʻxshaydi.

— O`zidan asari yaxshi.

— Asarlariyam unday zoʻr emas.

— Ekzotika!

— Etnografiya!

— Qandaydir otlarni, atlaslarni yozadi.

— Haligi, otning ruli bor-ku, oti nima edi?

— Otning ruli?

— Ha, otning ruli, otni mana bunday qilib boshqaradigan ruli bor-ku?

— Yugan.

— Ha-ha, yugan! Shu yuganga taqilgan taqinchoqlargacha tasvirlaydi.

— Ot bir hayvon boʻlsa, mashina boʻlmasa.

— Provinsial! Oʻz qishlogʻi darajasida boʻlib qolgan!

— Primitiv! Oʻzining milliy qobigʻini yorib chiqolmagan!

— U xalqni oʻzining goʻzal tili bilan aldayapti!

— Adabiyotda til yerunda!

— Ulugʻ shoir emish... Dunduk!

— Kim?

— Dunduk!

Shoirlar ogʻzidan tutun burqsitib-burqsitib kuldi.

Bir shoir shisha olib kelish uchun qoʻzgʻoldi.

Davra endi uni mazammatladi:

— Shuginayam birovga kuladi-ya?

— Buning birovga kuladigan holi yoʻq.

— Nega unday deysiz?

— Eshitganingiz yoʻqmi? Siz toshkentliksiz-a? Toshkentda kelinoyi, degan gap bor. Kelin oyi degani ikkinchi
oyi, degani, shundaymi? Ana shu iflos kelinoyisi bilan,
ya'ni, ikkinchi onasi bilan zino qilgan.

— Yoʻgʻ-e?

— Xudo ursin agar! Akasini harbiy askarlikka joʻnatib,
oʻzi akasining ayoli bilan zino qilgan!

— Keyin, Toshkentga kelib, bu muhabbat edi, deb asar
yozgan!

— Voy iflos-e!




— Ana shunday iflosning kulmagan odami yoʻq.

— Iflos, oʻziga oyna olib qarasa boʻlardi!

Shoir bitta shisha olib keldi.

Davra darhol gapni burdi.

— Keling, shoir, yashang!

— Zo'ʻrsiz, zoʻr!

Davra qoʻzgʻoldi. Eshikka ravona boʻldi.

Sotuvchi ayol qabatida turmish tanqidchi Xolboyevdan
soʻradi:

— Bular kim, domulla? — dedi.

— Olomon! — dedi Xolboyev.

29

Saraton sargʻaydi.

Sunbula bolaladi.

Mezonlar arg'amchi soldi.

Yakkaxon bedana juftini chorlab bitbildadi.

«Oq oltin» hasharga chorladi.

Daho hasharda oʻzini kamsitilmish zot deb bildi,
xoʻrlanmish zot deb bildi.

— Menday zotni paxtaga haydadi-ya, savodsizlar, menday zotni-ya! — dedi.

Qabatida paxta termish hamkasbi Dahoni pufladi:

— Zo'ʻrsiz, shoir, zoʻrsiz! — dedi.

Daho iyib ketdi. Shahodat barmogʻini hamkasbiga bigiz
qildi.

— Siz — tarixiy shaxssiz! — dedi.

Hamkasbi dovdiradi. U yoq-bu yogʻiga alangladi.
O`zida biror-bir tarixiylik koʻrmadi.

— Yoʻg'ʻ-ye, biz hali u darajaga yetganimiz yoʻq, —
dedi.

— Yoʻq, ortiqcha kamtarlik — manmanlik! Siz allaqachon tarixiy shaxssiz!

— Tushuntirib ayting, oʻzi nima gap?

— Siz men bilan ishlash sharafiga muyassar boʻlmoqdasiz! Men bilan yelkama-yelka boʻlib mehnat qilmoqdasiz!
Bu — buyuk sharaf! Hali zamonlar keladi, nomingiz tarixlarga bitiladi!

— Qulluq, qulluq!

Odamlar Dahoga buyuksiz, deya iltifot qildi, mulozamat qildi, marhamat qildi.




Faqat bir-ikkita qiz Dahoni koʻrib, koʻrmaslikka oldi.
Dahoga qarasa-da, burnini jiyirib qaradi.

Daho favqulodda shunday deb qoldi:

— Qizlar, tarixda qolishni istaysizlarmi?

Qizlar nima gap, deya, bir-biriga qaradi.

— Nima edi? — deya ajablanib soʻradi.

— Mabodo tarixda qolishni istasalaring, men bilan
rasmga tushinglar!

— Kim bilan?

— Men bilan! Rasm tanlangan asarlarimda beriladi!
Rasm tagiga: »Pahlavon Daho zamondoshlari davrasida»
deb yozib qoʻyiladi! Men bahona tarixda qolasizlar!

— Voy-vo-oy, qachon tushaylik!

— Xohlasalaring, mana, hozir tushinglar! Rasm tagiga:
«Pahlavon Daho xalq bilan paxta terimida», deb yozib
qoʻyamiz!

Daho madaniyat uyidagilar joniga tegdi.

— Shu daf boʻlsa, idorada osh qilamiz! — deyishdi.

30

Dahoni ohlar urdi.

Bir vaqtlar madaniyat uyida ishlab, ro“znomaga oʻtib
ketmish odam bandalik qildi.

Madaniyat uyi ahli marhum bilan vidolashish uchun
mozor yoʻl oldi.

Daho turli-tuman vajlar aytib taysalladi.

Boʻlmadi, idora ahliga ergashdi.

Mozorda marhumni rasmidan tanidi.

Marhum bir vaqtlar Dahoni ro“znomaga ishga olmagan
edi.

Daho yuzi yorishdi. Koʻngli orom oldi.

«Sen ham oʻlar ekansan-ku», dedi.

Marhumni lahadga qoʻydilar. Mozorga tuproq tortdilar.

— Xaloyiq, marhum qanday odam edi? — deya soʻradilar.

Odamlar yoppasiga ovoz berdi:

— Yaxshi odam edi, rabmatli, yaxshi odam edi! — deya
javob berdilar.

Madaniyat uyi ahli-da ovoz berdi:

— Yaxshi odam edi, bechora, yaxshi odam edi!




Daho tishlarini gʻijirlatdi. Tishlari orasidan vishillab
aytdi:

— Iflos edi! — dedi.

Motam sukunati-da, gap baralla eshitildi.

Madaniyat uyi ahli yer yorilmadi, yerga kirib ketmadi!

Direktor idorada oʻzini bosolmay entikdi. Entikib-entikib suv ichdi. Qult-qult suv ichdi.

Oʻrinbosarini chaqirdi.

— Anavi shimpanzeni koʻzimdan yoʻqoting! — dedi.

— Kimni-kimni?

— Haligi, shimpanze bashara-chi? Taxallusi Darozmidi,
Dahomidi...

— Ha endi, shoir-da, shoir...

— Men sizga aytyapman!

— Xoʻp, bir ogʻiz soʻzingiz!

Buyruq shu kuni tayyor boʻldi.

— Aytaman! — dedi Daho. — Men — fazoga intilgan
inson!

Direktor basharang qursin, demishday, derazaga qaradi.

— Hozir oshkoralik davri! — dedi Daho. — Men
haqiqatni yuzingizga aytib, vijdonim oldida poklanib ketaman! Sizlar mana bundaysizlar!

Daho devor chertib koʻrsatdi.

Direktor esankirab muomala boshladi:

— Shoir...

— Sizlar haqiqat koʻziga tik qaray olmaysiz! Haqiqatdan qoʻrqasiz! Haqiqatni ayta bilmaysiz! She'riyat
pichogʻini qalbga sanchib aytajaklarni esa nohaq ishdan
haydaysiz!

— Shoir...

— Men — fazoga intilgan inson!

Daho dagʻ-dagʻ qaltiradi. Sochlari ot yollariday hurpaydi.

— Sizlar asrlar davomida chaynala berib, siyqasi chiqib
ketgan «yaxshi odam edi» qabilidagi gaplarni takrorlashdan boshqani bilmaysizlar! Sizlar toʻtiqushsizlar! Birov
nima desa, toʻtiqushlarcha qaytarasizlar! «Yaxshi odam
edi» emish! U ablah edi! Meni bir oy sinab koʻrib, ishga
olmagan! Mana, men she'riyat pichogʻini qalbimga sanchib,
haqiqatni aytdim! Men — haqiqatman, haqiqat!

Daho «oʻz arizasiga binoan» ketdi.




31

Daho yillab tentirab yurdi.

Besh-oltita dahonamo murid topib oldi.

Makondan oh-zor etdi:

— Bular oʻtlab yurgan qoʻylar! Qoʻylar Pahlavon
Dahoni tushunmaydi! Bu asrda hech kim Pahlavon Dahoni
tushunmaydi!

Taqdirdan oh-zor etdi:

— Qoʻylar ijodimni boʻgʻdilar! Qoʻylar she'rlarimni
taqiqlab qoʻydilar!..

Daho nonkoʻr-nonkoʻr she'rlar yozdi. Daho gʻalamisgʻalamis she'rlar yozdi.

Yurdi-yurdi, bir ro“znomadan ish topdi.

— Mayli, ishga olarnan, — dedi muharrir. — Faqat,
soqolni olib keling!

Muhtojlik oldida gʻurur-da ojiz boʻldi, sharaf-da ojiz
boʻldi!

Daho soqolini qirib tashladi.

«Tag'in, mundshtugim-da yoqmay qolsa-ya?» deya
oʻyladi.

Daho sarxonali mundshtuk bahridan oʻtdi.

Daho roʻznomaga el boʻldi.

Roʻznoma uy va'da berdi.

Ayollar qayliq tavsiya etdi.

Daho qayliq sayladi.

«O, ana qizlar, mana qizlar! — dedi Daho. — Sochlar
tovlanadi, tishlar yaltiraydi! Boʻylaridan fransuz atiri isi
keladi...»

32

Daho nazmdan koʻngli qoldi.

Kishi bilmas, nasrga oʻtdi. Oʻzicha nasrni oson oʻyladi.

«Barcha nasrchilarni yer bilan tep-tekis qilib tashlayman!» — deya niyat qildi.

Bir-ikkita Marsel Prustcha hikoya yozdi. Hikoyalari
g'oyat gʻarib boʻldi. Gʻoyat xashaki boʻldi. Zafar qozonishi
amrimahol boʻldi.

Daho nasrni yigʻishtirdi.

Yurdi-yurdi... Tanqidga oʻtdi. Telba-teskari gaplardan
iborat maqolalar yozdi.




Bilmovchilar chapak chaldi. Maqolalarni oʻziga xoslik,
dedi, yangilik, dedi.

Bilagʻonlar ichidan kuldi. Dahoga chittak ijodkor, deya
qaradi.

Daho ushbu qarashlar mazmunini ich-ichidan his etdi.
Tanqidni-da yigʻishtirdi!

Adabiyot deya atalmish boqiy qasrni qanday olsa
boʻladi? Adabiyot deya atalmish koʻhna qasrga qanday kirsa
boʻladi? Oʻzi, Adabiyot deya atalmish qasr darvozasi
bormi? Boʻlsa, qayerda?

Daho oʻyladi-oʻyladi, Adabiyot ostonasi qayerdaligini
bilolmadi.

Shunda, Daho Adabiyotni guruh-guruh boʻlib olishga
ahd qildi.

Odamgarchilik niqobi ostida guruh yigʻdi. Doʻstlik
niqobi ostida guruh yigʻdi.

— Avvalo odam boʻlish kerak, odam! — dedi.

“Guruh oʻnlar qo`mitasi, deya ataldi. Qoʻmita orzuhavasi yuksak boʻldi:

— Bu adabiyot boʻlmaydi!

— Navoiydan boshlab boʻlmaydi!

— Qodiriy ham boʻlmaydi!

— Primitiv, primitiv!

— Haqiqiy adabiyotni biz yaratamiz, biz!

— Yana oʻn-oʻn besh yillardan keyin anavi ulugʻ“ shoir
she'rini hech kim oʻqimaydi!

— Xalq oʻn yildan keyin bizni oʻqiydi!

— Mana shu oʻntamizni oʻqiydi!

— Shunday ekan, kelinglar, adabiyotni oʻz qoʻlimizga
olamiz!

— Siz kotib boʻlasiz!

— Siz muharrir boʻlasiz!

— Siz direktor boʻlasiz!

— Anavi ulugʻ shoirni esa adabiyotdan haydab yuboramiz!

— Qani, doʻstlar, adabiyotni qoʻlga olish uchun
choʻqishtiraylik!

Oʻnlar qoʻmitasi ana shunday shiorlar bilan ish koʻrdi.

Qoʻmitada oʻz nasrbozi boʻldi, oʻz nazmbozi boʻldi.
Tanqidchi Shuhrat Umiraliyev otli o'z maqtovbozi boʻldi.

Shuhrat Umiraliyev oʻz maqolalarida oʻnlar qoʻmitasi
uchun yot ijodkorlarga tosh otish bilan mashgʻul boʻldi.




Oʻnlar qoʻmitasi uchun yot ijodkorlarni yoʻqqa chiqarish
payida boʻldi. б

Oʻnlar qoʻmitasi bandalarini boʻlsa, oyogʻini osmondan
keltirib maqtadi.

33

Shuhrat Umiraliyev bir ro'znomada «Ona tuproq
obrazi» deya atalmish maqola chop etdi.

Ushbu maqolasida Pahlavon Dahoni koʻklarga koʻtarib
ulugʻladi:

«Ona-Yer — tuproq demakdir. Tuproq esa ona yurt
demakdir. Qator asrlarki, ana shu ona-Yer buyuk oʻgʻillarini bagʻriga bosib allalab keladi. Shu sababdan oddiy tuproqni peshonamizga surtamiz. Ona-Yer, deya ardoqlaymiz.
Ona-Yer — onamiz!

Ulugʻ Navoiy bu borada mana bunday yozadi:

Oʻzini tutquvchi tufroq ila hamvor qani?

Hazrat Yassaviy esa bunday yozadi:

Boshim tufroq, oʻzim tufroq, jismim tufroq...

Endi, yorqin yulduzimiz Pahlavon Daho bunday yozadi:

Hayqiraman Sezardek — hayqirigʻim tufroq...

Pahlavon Daho Navoiy bilan Yassaviydan keyin uchinchi boʻlib she'riyatga «tufroq» obrazini olib kirdi.

Navoiy — Yassaviy — Pahlavon Daho!»

Daho maqolaga tikilib oʻtirdi-oʻtirdi... oʻz-oʻzidan uyaldi! Oʻz-oʻzidan qizardi!

Ich-ichidan tanqidchi, deya atalmish zotga achindi.

«Bechora tanqidchilar, — dedi. — Bular maqtashniyam
eplay olmaydi! Navoiy bilan Yassaviydan keyin minglab
shoir bor, minglab she'r bor, minglab «tufroq» soʻzi bor!
Oʻzi, bu yerda qanaqa «tufroq» obrazi bor? «Tufroq» soʻzi
boʻlsa, obraz boʻla beradimi?»

Shunday boʻlsa-da, Daho Shuhrat Umiraliyev bilan
qoʻshqoʻllab koʻrishdi.

— Rahmat, doʻstim, rahmat! — dedi. — Siz Belinskiy
ekansiz!




34

Pahlavon Daho hayitlari olis boʻlmadi.

Tanqidchi Xolboyev bir ro'znomada Shuhrat Umiraliyevni urib chiqdi. Umiraliyevni yer bilan barobar qildi.

«Biri oʻlib, biri qolsin!» dedi Daho.

Maqolani bot-bot oʻqidi. Favqulodda ich-ichidan yondi.
Boisi, tanqidchi Xolboyev maqolada Shuhrat Umiraliyev
bahona Dahoni yoʻq qildi! Pahlavon Daho shoir emas, deyishi qoldi!

Daho payt poyladi. Shunday payt topdi.

Oʻsha roʻznoma dahliziga borib chekib turdi.

Ichkaridan tanqidchi Xolboyev chiqib keldi. Papiros
tutata-tutata, hojatxonaga kirdi.

Daho dahliz bosh-adogʻiga qaradi. Oʻzidan oʻzga odam
yoʻqligini bildi. Ohista Xolboyev ketidan kirdi.

Xolboyev yerga boqib oʻtirdi.

Daho-da ohista Xolboyev qabatidan oʻtirdi.

Oralarida bir simpanjara boʻldi.

Daho yerga qarab gap ochdi.

— Tanqidchi — olatayoq! — dedi Daho. — Melisalar
qoʻlidagi olatayoq!

Shunda, Xolboyev bosh koʻtarib qaradi. Qabatida oʻtirmish kimsani tanidi. Lekin miq etmadi. Tag'in yerga qaradi.

— Tanqidchi — tugʻmas xotin, pushti kuyib ketgan
ijodkor! — dedi Daho. — Shunday ekan, nega endi pushti
kuyib ketgan tugʻmas ijodkor, tugʻib yurgan ijodkorga
tugʻish qanday boʻlishini oʻrgatadi? Axir, tanqidchi tugʻish
nimaligini bilmaydi-ku? Siz mening bitta she'rimniyam
yozolmaysiz! Lekin men sizning maqolalaringizni oyogʻim
bilan yozib tashlayman! Shunday ekan, nega endi adabiyotga tumshugʻingizni tiqasiz?

Xolboyev tagʻin miq etmadi. Papiros burqsitib oʻtira
berdi.

— Tanqidchi — it! — dedi Daho. — Bir nimani bilsabilmasa akillay beradi! Akillama, desa, battar akillaydi!

Xolboyev oʻtirib-oʻtirolmadi. Apil-tapil turdi. Ketaketa:

— Palpis! — dedi,



35

Ulugʻ shoir nazmi Daho koʻksida oʻq misol qadaldi.

Daho koʻksini ushlab kun koʻrdi.

Yeganida-da halovat boʻlmadi, ichganida-da halovat
boʻlmadi.

Ulugʻ shoirni koʻrsa, ichini it tirnadi. Ich-ichidan gʻashlandi.

Ulugʻ shoir boʻlsa, Dahoni koʻrib, koʻrmadi. Tevarakka
ulugʻona nazar soldi.

Daho afti burishdi, Daho peshonasi tirishdi.

— Tfu-u, — deya, chetga tupurdi.

Qabatida turmish shishadoshi kinoya bilan soʻradi:

— Qalaysiz endi, shoir?

— Basharasiga tupursang! — dedi Daho. — Yurishini
qarang, asariga tirnoqcha oʻxshasa oʻlsin agar!

— Siz bilan biz-ku, yomon boʻlsayam, ikki martadan
uylandik.

— Bu, uylanmaydiyam!

— Nimasiga uylanadi?

— Bunga kim ham tegardi?

— Yo...

Daho shunday deya, shishadoshi qulog'iga pichirladi.

Shishadoshi boshini chapga qiyshaytirib kuldi. Tizzasiga
shapatilab kuldi.

— Ammo-lekin topdingiz, doʻstim, — dedi. — Yoshi
oʻttizdan oshib ketdi, hamon soʻppayib yuribdi. Bir balosi
boʻlmasa shudgorda quyruq na qilur, deydilar.

— So'ʻraganlarga, hali-hozir izlanyapman, deb bahona
qilarmish.

— Topgan bahonasini qarang... arpa uni bahona, deganlari shu-da!

— Yigit uylanadi, doʻstim, yigit uylanadi!

— Mana, yigit bizday boʻladi! Allaqachon uch marta
uylanib qoʻydik! Nasib boʻlsa hali yana uylanamiz!

— Ammo-lekin topdingiz, qoyilman. Men bu gapni
oʻrtoqlargayam aytib chiqaman.

— Aytish kerak, haqiqatni targʻibot qilish kerak.

Daho lablarini choʻchchaytirdi. Shahodat barmogʻini
lablariga bosdi.

— Tagʻin, meni aytdi demang, — dedi. — Bir avlod
degan nomimiz bor...




— O'ʻldimmi, sizni aytib. Sizgayam, oʻzimgayam gard
yuqmaydigan qilib aytaman.

Daho miyigʻida kuldi. Koʻzlari oʻynadi.

«Ana endi ulugʻ“ shoirga birortayam qiz tegmaydi! —
dedi. — Koʻchama-koʻcha ichib, daydi boʻlib yuradi. Ochnahor, isqirtlarcha tentirab kuni oʻtadi. Keyin, ijodidayam
tayin boʻlmaydi. Oxir-oqibat, yolgʻizlik joniga tegadi. Oʻzoʻzidan qishlogʻiga ketib qoladi».

36

Ulugʻ shoir uylanar emish!

Daho ushbu gapni eshitib rangi o'chdi. Sergak tortdi.
Bir nuqtaga tikildi.

«Yigit boshi ikkita bo'lmaguncha, moli ikkita bo“lmaydi, — dedi. — Ana endi u uylanadi. Roʻzgʻorlik boʻladi.
Birdan songa kiradi».

Daho chirsillatib gugurt chaqdi. Qoʻllari titrab, papiros
tutatdi.

Bosib-bosib papiros tortdi. Poʻk-poʻk yoʻtaldi. Koʻzlari
yoshlandi.

Papirosli qoʻlini tumshugʻiga qoʻyib oʻylandi.

«Yoʻq, qanday qilib boʻlsa ham bunday baxtning oldini
olish kerak! Ammo qanday qilib baxtning oldini oladi?
Boʻlajak kelinni tanimasa, ulugʻ shoir u bilan maslahatlashmasa? Bir ogʻiz maslahat soʻrasa edi, oʻzi bilardi, to'yni
qanday qilib buzishni».

Daho koʻp oʻyladi. Oʻzicha turli-tuman hiyla-nayrang,
gʻiybat-igʻvolarni oʻyladi. Oxiri bir qarorga keldi.

Shu kuniyoq boʻlajak kelin boʻlmish idorasidan bir-ikkita ayol bilan gapirishdi. Ta'ziya bildirmishday, yuzlariga
gʻamgin tus berdi.

— Hay bechora qiz-e, peshonasi sho'r ekan-da, — deya
bosh irgʻadi.

— Unday demang-e, — dedi ayollar.

— Peshonasi shoʻr boʻlmasa, kelib-kelib shu bolaga
tegadimi?

— Qoʻying, baxti ochilib ketsin.

— Bechora hech kimi yoʻq, yetim qiz boʻlsa kerak-da?

— Nega endi, tuppa-tuzuk ota-onasi, aka-ukalari bor,
tag-tugli qiz!

— Unda, nega bir isqirt alkashga tegadi?




— Voy, alkashmi?

— Boʻlmasam-chi, hali eshitganlaringiz yoʻqmi?

— Yoʻq.

— Gʻirt alkash! Qoʻli mana bunday qaltiraydi!

— Voy, qoʻli qaltiraydimi?

Ayollar bir-biriga savol nazari bilan qaradi.

Daho otni qamchiladi.

— Nafaqat alkash, — dedi. — U bir daydi bola.
Jayerda qorni toʻysa, qayerda kuni oʻtsa, oʻsha yerda yotib
oladi. Singlimizga.... kelin boʻlmishning oti nima edi?
telin boʻlmish singlimizga esa uyim-joyim deydigan inson

erak, shundaymi? U esa inson emas! Shunday qoʻpol,
hunday qoʻpol! Uni odam qilib boʻlmaydi!

— Yoʻgʻ-e, unchalik emasdir.

— Yigit soʻzim! Biz u bilan doʻstmiz! Bir-birimizni besh
oʻlday bilamiz! Yigit soʻzim, shu qiz to'ydan uch kundan
eyin koʻzida yosh bilan qaytib kelmasa, otimni boshqa
oʻyaman!

— Bo'ʻyingizdan opangiz qoqindiq, agar shuncha aytrasangiz, bir bechora qiz oyoqosti boʻlarkan.

Daho bildi, gapi ijobat boʻla berdi.

— Agar shu singlimiz oʻsha bola bilan ikki oydan ortiq
ashasa... yigit emasman! — dedi.

— Boʻldi, boʻldi, gap yo'q!

— Tagʻin, meni aytdi demanglar.

— Ha, yo'ʻg'ʻ-e...

Ayollar shunday deya, qiz oldiga yoʻl oldi.

Daho yelkadan nafas oldi. Kaftini kaftiga mamnun

ishqadi.

«Buyogʻiniyam qotirdim! — dedi. — Qiz boshqa
gaplarimga ishonmasayam, qasamimni eshitib ishonadi.
Doʻsti qasam ichib aytibdi, chin, deya oʻylaydi. Ajoyib
xalqimiz bor-da! Koʻzni chirt yumib qasam ichasan, xalq
laqqa ishonadi-qoʻyadi! Karnaychidan puf ketdi, qasamxoʻrdan nima ketdi? Malades Sharq, malades! O, Sharq,
Sharq!»

Ayollar qizni oʻrtaga oldi. Bor gapni aytdi.

— Yomon bola bunday yaxshi asarlar yozolmaydi, —
dedi qiz. — Koʻp icharmish? Menimcha, kayfiyati buzilib
ichadi, yolgʻizlikdan ichadi. Uyli-joyli boʻlsa yaxshi boʻp
ketadi. Bordi-yu, sizlar aytganday boʻlsa, mayli, peshonamdan koʻraman...

Ayollar battar boʻl, deya qoʻl siltadi.




37

Toʻydan keyin uch kun-da oʻtdi, uch oy-da oʻtdi, uch
yil-da oʻtdi!

Kelin bilan kuyov binoyiday boʻldi.

Kuyov uchun kelindan yaxshi boʻlmadi, kelin uchun
kuyovdan yaxshi boʻlmadi.

Ulugʻ shoir unib-oʻsdi!

Mano oʻzini qoʻyarga joy topolmadi. Dardi ichida
boʻldi.

«Voy ablah-e, yashab ketdi-ya! — dedi. — Men uni
faqat iste'dodmikan desam, bu iflos yaxshi odam ham
ekan!»

Daho oʻz koʻnglini oʻzi koʻtardi.

«Bir hisobga yaxshi boʻldi, — dedi. — Ro'ʻzgʻor
tashvishlari bilan boʻlib, asarlariyam oʻzimiz qatori boʻlib
qoladi».

Daho oʻyladi-oʻyladi, ulugʻ shoir bilan ayoli orasiga
nizo solishni moʻljalladi.

«Ammo qanday qilib nizo soladi? U iflos salomni
olmasa. Koʻrib koʻrmaslikka olsa».

Daho endi raqqos boʻldi.

Oʻzini ulugʻ shoirga doʻst qilib koʻrsatdi.

Bir-ikkita she'r oʻqitdi. Maslahat soʻradi.

Ikkita yarimta olib uyiga bordi.

Ulugʻ shoir Daho bilan ostonada gaplashdi.

Daho ichida soʻkib-soʻkib qaytdi.

«Uh, ablah! — dedi. — Bir ogʻiz ichkari kir, demadiya! Qarab tur, ayoling bilan ajralmaganingniyam koʻraman!
Bu dunyoda oilasi bilan ajralgan erkakni el ham, siyosat
ham koʻtarmaydi. Dunyodan xor-zor boʻlib oʻtmaganingniyam koʻraman».

38

Daho ulug` shoir zaif joyidan foydalanishni maqsadladi.

Koʻcha-koʻylarda ulugʻ shoir bilan shishadosh boʻldi.
Qadah choʻqishtirdi. Alyor aytdi.

— Doʻstim! — dedi. — Bizning taqdirimiz ham bir,
mozorimiz ham bir! Keling, umrbod doʻst boʻlib qolaylik!

— Aytganingiz kelsin!

— Betingizni tuting, bir oʻpay!




Daho ulugʻ shoirni mast qildi. Serqatnov koʻcha boʻylab
uyiga joʻnatdi.

O`zi burchakda panalab turdi.

Ulugʻ shoir chayqala-chayqala yoʻl oldi.

«Boʻldi! — dedi Daho. — Iflosni mashina turtib ketadi
yo oʻzi kayf bilan yumalab tushadi».

Ammo, ulugʻ shoir ertalab otday oʻynoqlab keldi.

— Qalay, kecha yaxshi bordingizmi, doʻstim? — dedi
Daho. — Juda xavotir oldim, doʻstim uyiga yaxshi bordimikin deb?

— Rahmat, doʻstim, rahmat. Uyga qanday borganimni
bilmayman. Ertalab koʻzimni ochsam, uyda yotibman.

— Biz ham shu! Yuring, uyga eson-omon borganimiz
uchun bir olaylik!

Ular oʻzlari xonaki boʻlmish xilvat qahvaxonaga bordi.
Xiyla vaqt otamlashib oʻtirdi.

Daho ulugʻ shoirni koʻklarga koʻtarib maqtadi.
Qahvaxonadan bir-birini suyab chiqdi. Ulugʻ shoir ulov
toʻxtatmoqchi boʻldi.

— Tevarakni qarang, doʻstim, tevarakni! — deya avradi Daho. — O, bahor, oʻz oti oʻzi bilan bahor! Sof havoda
yurishga nima yetsin!

— Toʻppa-toʻg'ri! — dedi ulugʻ shoir. — Haqiqiy
doʻstim ekansiz!

— Keling, mana shu yerda xayrlashamiz. Siz mana bu
koʻchadan yurasiz, toʻgʻri uyingiz oldidan chiqasiz! Men bu
yoqdan ketdim. Qani, bir oʻpib qoʻyay!

Daho ulugʻ shoirni hushyorxona joylashmish koʻchaga
solib yubordi. Oʻn besh kunlikka tushadi, deya umid qildi.

Ertasi ulugʻ shoir tagʻin otday oʻynoqlab keldi.

Daho uf-f, deya tizzasiga urdi.

U endi ulugʻ shoirni ichirib, birovlarga qayrab koʻrdi.

— Muharriringiz sizni shoir emas, mening bir satrimga
arzimaydi, deb aytdi, — dedi. — Juda xafa boʻlib ketdim,
doʻstim. Agar kuchim boʻlsa, tumshugʻiga solardim.

— Kuch? Qancha kuch kerak? Qani, oʻsha quruq?

Ulugʻ shoir muharrir huzuriga sher boʻlib yoʻl oldi.

Daho pisibgina joʻnab qoldi.

«Nihoyat, uyi kuyadigan boʻldi! — dedi. — Iflos ana
endi javobgarlikka tortilib ketadi».

Ulugʻ shoir muharrirni chaparasta qilib soʻkdi.
Yoqasidan ushlab silkiladi.




— Yaxshilikcha ket! — dedi muharrir. — Boʻlmasa
qamataman!

Ulugʻ shoir sherdan-sher boʻldi. Yoqasini ochib baqirdi:

— Qamat, mana, qamat! Meni qamatsang, tarixda
qolasan!

Muharrir ulugʻ shoir yelkasiga qoqdi.

— Mastlikda boʻladi, — dedi.

Ulugʻ shoir shu kundan e'tiboran oʻzini Dahodan xolis
oldi.

39

Oʻnlar qoʻmitasi jamuljam boʻldi.

Daho ulugʻ“ shoirdan yorildi:

— Haqiqiy iflos ekan! — dedi. — Bir kunda tupurdiketdi!

. Adabiy-badiiy davra ulug“ shoirni mazammatladi:

— Endi bildingizmi, u bir mol-ku!

— U iflos xohlagan vaqtda tuzingizni yeb, tuzligʻingizga tupurib ketadi.

— Doʻstlar, menda bir gʻoya bor. Kelinglar, shu ulugʻ
iflosni ihota qilib tashlaymiz!

— Ihota? Qanday qilib?

— Ulugʻ iflosni besh-oltita e'tiborli odam e'zozlaydi,
qoʻllab-quvvatlaydi. Ana shu odamlar bilan bordi-keldisini
uzib tashlaymiz.

— Qiyin, iflosni juda qadrlashadi.

— Oson! Masalan, biror gap toʻqib, oʻsha martabali
odamlar e'tiborini yoʻq qilib tashlaymiz. Keyin hamma yerdan qadami uziladi, yakkamoxov boʻlib qoladi!

— Siz aytgan ihotani qilib koʻrdik. Ammo iflosning
koʻnglidagiday boʻldi.

— Shunday, koʻnglidagiday boʻldi. Biz iflosni
yakkamoxov qilib qoʻyamiz deb yursak, iflosning oʻzi tanholikka talpinib yurar ekan. Bilmasdan, qoʻllab qoʻyibmiz.
Oqibat, iflos tamomila yolgʻiz boʻlib oldi.

— Bu iflos nega bunday qiladi-a?

— Ulugʻ iflos oʻzini sodda olib yurgan bilan aslida juda
ayyor! U yaxshi biladi, ijodkor uchun eng muhimi qalb
erkinligi. Qalb erkinligi esa qalb xotirjamligi demakdir,
qalb sokinligi demakdir. Oʻzini chetga olishidan maqsad,
oʻz qalbini sokin saqlamoqdir. Qachonki, ijodkor qalbi




sokin boʻlsa, undan yetti uxlab tushga kirmagan satrlar
buloqdek otilib chiqadi.

— Shu gapda jon bor.

— Siz bilan biz esa halloslab yashaymiz, vosvos kunda
yashaymiz. Bironta yaxshiroq asar oʻqisak, bir kuyamiz!
Birov biron martabaga koʻtarilgan boʻlsa, ikki kuyamiz!
Birov mashina olsa, yo, noyobroq kiyim kiysa, uch
kuyamiz! Asariga mukofot olsa-ku, kuyib-yonamiz!
Qarabsizki, zarra boshidan oshqozoni yara boʻlgan ham biz,
yurak oʻynogʻi ham biz, qon bosimi ham biz, asabi shalviragan ham biz!

— Ulugʻ iflos esa, oʻziyam otday, asarlariyam otday!

— Xoʻsh, nima demoqchi boʻlasiz?

— Demoqchimanki, iflos bizdan oʻzini olib qochyaptimi, qalbini avaylayaptimi, demak, biz iflosga tinchlik
bermasligimiz kerak.

— Ana, asarlarini yomonlaymiz. Oʻz-oʻzidan asabi junbishga keladi-qoʻyadi.

— Yoʻq, bu bilan muvaffaqiyatga erishib bo'lmaydi.
Ulugʻ iflos oʻz asarlari goʻzal ekanini yaxshi biladi.
Gaplaringizga parvo ham qilmaydi. Boshqa bir yoʻlini
topamiz.

— Masalan?

— Masalan, iflosni orqavoratdan badnom qilamiz. Hali
aytganingizday, iflosning besh-oʻnta juda e'tiborli odamlar
bilan salom-aligi bor, bordi-keldisi bor.

— O'shalar ulugʻ“ iflosni »bu bola bizning baxtimiz»,
deb ardoqlaydi.

— Iflosning nimasi baxt, t-fu!

— O'ʻshalarga biz salom bersak, salomimizni zoʻrgʻa
oladi.

— Biz bilan qoʻl uchida koʻrishadi.

— Iflosni esa peshonasidan oʻpib kutib oladi.

— Oy bitsayam, kun bitsayam, shu iflosga bitib qoldi.

— Siz bilan biz itning orqa oyogʻi boʻlib qoldik. Iflos
esa oppoqqina boʻlib yuribdi.

— Oʻlmang, shuning uchun iflosni badnom qilib tashlashimiz kerak. Masalan? Masalan, iflos e'tiborli odamlar
oldiga kirib-chiqib turadi, salom-alik qilib turadi. Kirib
nima qiladi? Siz bilan bizni sotib chiqadi! Evaziga yelkasiga qoqtiradi, taqdirlanadi, ardoqlanadi. Ana, tayyor badnom!




— Xalq ishonmas-ov.

— Soddasiz, shoir, soddasiz. Xalqingiz olomon!
Olomon! Olomon esa, oyogʻi bilan emas, ogʻzi bilan yuradi! Qarabsizki, gap yashin tezligida tarqaladi! Oxir-odoq,
ulugʻ shoir asabiylashadi, jigʻibiyron boʻladi. Sokin qalbi
larzaga keladi.

— Infarkt boʻladi!

— Oʻlmang, ichim ekansiz! Oxir-odoq, oʻzimiz qatori
boʻladi-qoladi.

— Kallangizga qoyilman! Keling, bir oʻpib qoʻyay!

40

Saroy odamga liq toʻldi.

Hayallab kelmishlar deraza tokchalarida oʻtirdi, devor
boʻylab tizildi, ostonada tik turdi.

Davra ikki koʻzi toʻrda boʻldi.

Shoirlar birin-ketin minbarladi.

Daho gali keldi. Daho avval-avval dovdiradi. Keyinkeyin oʻzini oʻnglab oldi.

Oʻzini sipo tutdi. Qulochlarini katta ochdi.

Koʻzlarini yumib she'r aytdi:

Menga qarab

Titraysan, daraxt

Izgʻirin oʻramish

Sening-da

Bargingni.

Mening ham kurtaklarim
Ichimda oʻrtanar

Koʻksimda toʻlgʻanar

Teshib yuborguday bagʻrimni!

Daho koʻzlarini ochdi. Davraga nazar soldi.

Davrada birov yelka qisdi. Birov lab burdi.

Birov eshikka ravona boʻldi!

Daho barini koʻrib-bilib turdi. Alam bilan tagʻin she'r
boshladi.

Bu safar bir shivirladi, bir baqirdi, bir hayqirdi:

Seni koʻp esladim — kelmading
Men seni unutdim — kelmading
Men oʻzimni unutdim.




Mening umrim bir kukun
Kukunga aylangan bu kun
Men seni unutdim.

Birov ovoz berib kuldi. Birov hiring-hiring kuldi. Birov
piq-piq kuldi.

Davra pichir-pichir boʻldi.

Old qatorda oʻtirmish bir oriq yigit zaharxanda bilan
kuldi. Qabatidagilarga:

— Modernizm! — dedi.

Daho chidab turolmadi.

— Nega kulasiz? — deya oʻshshaydi. — Siz oʻzi kimsiz?

Oriq yigit dovdirab qoldi. Birdan jiddiy boʻldi.
Chalkashtirmish oyogʻini darhol yerga oldi. Joyidan ohista
turdi.

— Meni Ibrohim, deydi. Moskvada sirtdan oʻqiyman, — dedi. — Kulishim boisi... she'ringizni tushuntirib
bering!

— Men she'rimni savodsizlar uchun yozmayman!

— Men oʻzimni savodsiz deb bilmayman! She'ringizni
tushuntirib bering!

— Men she'rimni Moskvada sirtdan oʻqiyotgan
savodsizlar uchun yozmayman, deyapman!

— Xoʻp, biz savodsiz, deylik! Unda, she'ringizni
yoqtirib bering! Savodsiz odam ham she'riyatni yoqtirishga
haqqi bormi? Bor! Savodsiz odam ham nafosatdan zavq
olishga haqqi bormi? Bor! Shunday ekan, she'ringizni
yoqtirib bering!

Daho joyiga borib oʻtirdi.

Endi ulugʻ shoir minbarladi.

Davra gurr-gurr qarsak chaldi.

Ulugʻ shoir qarsaklar ado boʻlishini qaradi. Bir nuqtaga
tikilib qaradi.

Olqish qarsak ado boʻla bermadi.

Daho... bit koʻzlari paxtasi chiqdi! Daho koʻzlari kuydi!
Daho koʻzlari yondi!

Daho tashqariladi. Entikib-entikib nafas oldi. Labiga
papiros qistirdi.

Izidan tagʻin bir shoir chiqib keldi. Dahoga gugurt
chaqib tutdi.

— Qalay? — dedi.

— Chidasa boʻladi, — dedi Daho.

— Oʻziyam, xalq yig'ʻilibdi-da.




Saroyda nazm ulugʻ shoirdan, olqish xalqdan boʻla
berdi.

— Nu-nu, sodda ekansiz, shoir! — dedi Daho. — Siz
hali, xalqqa ishonib yuribsizmi? Xalq deganingiz poda-ku!

— Nega endi, ichida ziyolilar ham bor.

— Qat'iy nazar! Xalq — poda!

41

Uchrashuvdan keyin tor doirada oʻtirish boʻldi.

Daho oʻzi quyib, oʻzi ichdi. Kayfi bir joyga bordi.

Shu vaqt, bir sichqon shoirlar oyogʻi oralab chopdi.
Chiy-chiy, deya chopdi.

Xudo berdi, Dahoga berdi!

— Ustoz she'r oʻqiyapti, desam, sichqon chiyillayapti
ekan-da! — deya tirjaydi. — Ustoz... sichqon... poeziya...

- Daho xoxolab kuldi. Yuzlari kuydirmish kalla boʻlib
kuldi.

Shoirlar yerga qaradi. Shoirlar lab tishladi. Daho
yomon vaziyatda qoldi.

— Hazil-da bu, hazil... — dedi.

Ulugʻ shoir sodda-mug'ʻambir boʻldi. Sassiq gapni bilibbilmaslikka oldi. Sening gaping... demishday, Daho tarafga
qoʻl siltadi.

Daho imo gapga chiday olmadi. Lik etib joʻnadi.
Mashinada chekib oʻtirdi.

Yoʻlda miq etmadi.

Manzilda xayr-ma'zurni nasiya qildi.

Uyida eshikni ichkaridan qulfladi. Chiroqni yoqdi.
O'zini toʻshakka tashladi. Oyoqlarini silkib-silkib, liboslarini otdi. Bir poyi eshikka tarsillab tegdi. Bir poyi devorga
tapillab tegdi. Liboslari yerda chappa boʻlib qoldi.

Burchakdan yarim shisha aroqni oldi. Tiqinini tishi
bilan ochdi. Burchakka tuflab tashladi.

Shisha ogʻzidan qult-qult yutdi.

Tuyilib-tuyilib yoʻtaldi. Ogʻiz-burnini bilagi bilan
artdi.

Mung'ayib oʻtirdi. Koʻzlari suzildi. Koʻzlari ilindi...

Deraza qorayib keldi.

Daho seskanib koʻz ochdi. Koʻzlarini uqaladi. Tevaragiga alangladi. Deraza tokchasida taxloqlik kitoblarga
nazar soldi: Gi Belle, Gʻrank Venay, Lionel Rey...




Qoʻliga qalam olmishdan buyon ushbu kitoblarni
qoʻldan qoʻymadi.

Daho yeyish uchun nonga zor boʻldi. Ammo Jak Ruboni
oʻz narxidan yigirma barobar qimmat narxda sotib oldi.

Daho kiyish uchun koʻylakka zor boʻldi. Ammo Andre
Dyu Busheni oʻttiz barobar qimmat narxda sotib oldi.

O`zini tashqi dunyodan xoli oldi. Toʻy-ma'rakalardan
oyogʻini tiydi. Oshna-ogʻaynilar bilan borish-kelishni bas
qildi. Radio-televizorni oʻchirib qoʻydi.

Daho aql-hushi-da Gʻarb boʻldi, ishonch-e'tiqodi-da
G'arb boʻldi.

Daho gandiraklab-gandiraklab qoʻzgʻoldi. Suyanmish
suyanchiqlaridan boʻlmish Mark Deluz kitobini oldi. Oʻng
kelmish betini ochdi. Betda » Men qanday qichqira olaman»
she'rini koʻrdi.

Endi oʻz kitobini oldi. Birinchi betini ochdi. Mark
Deluz she'ri bilan Pahlavon Daho she'rini solishtirdi.

Oʻzini... o'zini Mark Deluzdan kam koʻrmadi!

«Mark Deluzdan qayerim kam? — dedi. — Satrma-satr
olib qaralsa, Deluzdan yuksak boʻlsam yuksakdirman, lekin
kam emasdirman. Mana... bir-birovimizga juda oʻxshaymiz.
Aynan oʻxshaymiz! Mark Deluz kim, Pahlavon Daho kim,
bilib boʻlmaydi! Farqimiz, Deluz fransuz, men oʻzbekman».

Daho tobora qorayib bormish derazaga tikilib oʻyladioʻyladi... qoʻliga qalam olmishdan buyon ich-ichidan his
etib yurmish haqiqatni idrok etdi.

Daho ushbu haqiqatni tiliga chiqarmay keldi. Tiliga
chiqarish tugul, tan olmay keldi. Tan olishni istamay keldi.

Ushbu haqiqatni koʻngli bir burchida yashirib yurdi.
Oʻzgalardan sir saqladi. Hatto, oʻzidan sir saqladi.

Boisi, ushbu haqiqat achchiq haqiqat boʻldi.

Ushbu haqiqat — Pahlavon Daho badanida yoʻq boʻldi!

Ushbu haqiqat Pahlavon Daho koʻnglida yoʻq boʻldi!

Badanda boʻlmasa, modernizm, futurizm, deya atalmish
oqimlar oʻta bersin!

Koʻngilda boʻlmasa, syurrealizm, dadaizm, deya
atalmish oqimlar oʻta bersin!

Bari-bari oqimlar badanda yoʻqlikdan bino boʻldi!

Bari-bari maktablar koʻngilda yoʻqlikdan bino boʻldi!

Badiiy san'at yaratilmishdan buyon yuzlab oqimlar
yaratildi, yuzlab maktablar yaratildi. Barchasi-da oʻz vaqtida bir dovrugʻ soldi. Barchasi-da oʻz davrida bir shov-shuv
boʻldi.




Barcha oqimlar oʻtdi-ketdi, barcha maktablar oʻtdiketdi! Faqat nomlari qoldi!

Ammo asl badiiyat qoldi! Asl san'at qoldi!

Ajabo, badan uchun ushbu badiiy quvvatni kim beradi?

Daho oʻyladi-oʻyladi... "

Tabiat beradi! Qani, shu tabiat? Oʻzi, tabiat degani
nimadir? Togʻlarmi? Bogʻ-rog'ʻlarmi? Daryo-koʻllarmi?

Daho peshonasiga tupurdi, Daho oʻngiga tupurdi, Daho
chapiga tupurdi!

Daho tabiatga tupurdi!

Koʻngil uchun ushbu badiiy quvvatni kim beradi?

Xudo beradi! Oʻzi, xudo bormi? Boʻlsa, qayerda? Inson
xudo-xudo, deydi. Xudodan soʻraydi. Qani oʻsha... xudo?

Daho... xudodan nafratlandi!

«Tupurdim, senday xudoga tupurdim! — dedi. — Ulugʻ
shoirga berding, menga bermading!»

Daho... xudodan jirkandi!

"— «Bir sichqon misol kimsani ulugʻ“ shoir qilib yaratding,
meni nortuya misol qilib yaratding».

Daho qoʻllarini musht qilib olazarak boʻldi. Shunda,
kitoblar orasida turmish Qur'onni koʻrib qoldi.

«Ana, xudoning kitobi! — dedi. — Inson Qur'onni tilga
olib qasam ichadi. Inson Qur'onni ushlab ont ichadi.
Demak, xudoning kitobi-da!»

Daho Qur'onga qarab turdi-turdi... Koʻziga Qur'on
xudo boʻlib tuyuldi! Qur'onni xudo deya oʻyladi!

Daho Qur'onni yerga olib urdi! Qur'onni tovoni bilan
е25 Пади

Pechkani sharaqlatib ochdi. Qur'onni qulochkashlab
pechka ichiga otdi.

Pechkadan kul gupilladi. Daho bet-boshiga urdi.

Daho koʻzlarini yumdi. Yuzini teskari burdi. Choʻntagidan gugurt oldi. Qur'onga olov tutdi.

Ammo Qur'on yona bermadi.

Daho tashqari otildi. Yermoyi olib keldi.

Pechka ust qopqogʻini ochdi. Qur'on uzra g'ʻulq-gʻulq
yermoyi quydi.

Qur'on bu safar olov oldi.

Daho choʻnqayib oʻtirdi. Qur'on yonishini tomosha
qildi.

Qur'on lov-lov yondi!

Daho tizzalarini quchoqlab qaradi. Koʻzlari olovda
qamashib-qamashib qaradi.




Qur'on gur-gur yondi!

Daho kosov bilan olov kovlab qaradi. Yuzlari olovda
lov-lov etib qaradi.

Qur'on hur-hur yondi!

42

Daho guruhbozlik bilan-da Adabiyotni ololmadi!

Xalq, oting nima, demadi!

«Uh, qoʻylar! — deya ijirg'andi Daho. — Oʻtlab yurgan qoʻylar! Qarab tur, hali hammangni ketimdan qoʻyday
ergashtirmasam koʻrasan!»

Daho oʻyladi-oʻyladi, bir yumalab, vatanparvar boʻlib
oldi!

Avvalo, oʻz maqsadi uchun vosita topdi. Ilk vositasi
Orol bahrikamoli boʻldi. Tabiatni asrash qoʻmitasi odamlari
bilan Orolga bordi.

Orol boʻyida sharshara sochlarini silab xayol surdi.

Poyida zangoridan-zangori bir olam chayqalib-chayqalib
turdi. Qadimdan qadim bir olam toʻlqinlanib-to“lqinlanib
turdi.

Orol buyuk Amir Temurni koʻrdi. Orol jahongashta
Chingizxonni koʻrdi. Orol alloma Beruniyni koʻrdi...

Daho endi ana shu qadimdan-qadim Orol oti bilan jalloblik qiladi! Daho endi ana shu koʻhnadan-ko`hna
bahrikamol nomi bilan jalloblik qiladi! ,

Daho yerga qaradi, Daho koʻzlarini yashirdi...

Amudaryo bilan Sirdaryo asrlar mobaynida oʻz
qirgʻogʻidan toshib oqib yotdi. Bekordan-bekor Orolga
quyilib yotdi.

El-yurt podsholari oʻzi bilan oʻzi hamankara boʻldi.
O`zga yurtlarni zabt etish bilan mashgʻul boʻldi.

Oʻz yurtlari boʻlsa, shunday oyoqlari ostidan ikki birday daryo oqib yotsa-da, biyobon boʻlib qaqrab qola berdi.

Oʻz ellari boʻlsa, shunday oyoqlari ostidan ikki birday
azim daryo oqib yotsa-da, suvga tashna boʻlib qolaberdi.

Nihoyat, el-yurtni oʻylaydigan podsholar olamga keldi.
Amudaryo bilan Sirdaryo suvlaridan yobonlarni obod qildi.
Bogʻ qildi, qishloq qildi, shahar qildi.

Endi Orol bahrikamolini toʻldirish uchun Amudaryo
bilan Sirdaryoni tagʻin bor boʻyicha oqizib boʻlmaydi.




Daho ushbu haqiqatni ich-ichidan his etdi. Ammo tiliga
chiqarmadi.

«Oʻlib ketmaydimi! — dedi. — Orol toʻladimi, Orol
quriydimi, mening necha pullik ishim bor».

Yigʻilish boʻldi, Daho minbarga otilib chiqa berdi.

Minbarni mushtlab-mushtlab gapirdi. Hayqirib-hayqirib gapirdi. Xoʻrsinib-xoʻrsinib gapirdi.

Xalq qars-qars qarsak chaldi!

Daho vatanparvar shoir boʻlib tanildi!

Daho tagʻin bir yumalab, xalqparvar boʻlib oldi.

Boʻstonliqda achchiqtosh zavodi quriladi, deya, emishemish oralab qoldi.

Daho otilib minbarladi.

Shartakilarcha soʻzladi, shakkoklarcha soʻzladi!

Qoʻli bilan Boʻstonliq tarafni ko'ʻrsatib-ko'rsatib
soʻzladi.

. Kafti bilan Boʻstonliq tarafga chorlab-chorlab soʻzladi.

Xalq yerni tepib-tepib olqishladi!

Boʻstonliqda boʻlsa, achchiqtosh zavodi qurilmadi. Gap
mish-mishligicha qoldi.

Daho yomon vaziyatda qoldi. Ammo sir boy bermadi.

«Zavod bilan nima ishim bor! — dedi. — Tupurdim,
xalqigayam, tabiatigayam tupurdim! Menga zavod degan
gap boʻlsa boʻldi».

Daho xalq manfaatini ko`zlovchi shoir boʻlib tanildi!

43

Daho eshitdi: ayoli bolalari bilan uydan ketdi.
Daho eshitdi: uyga jiyani koʻchib keldi.
Shu-shu, Daho qishlogʻiga borib kelar boʻldi.

44

Mashina Daho mavlud topmish uy oldida oyoq ildi.

Ostonada onasi qora berdi.

Dahoni bagʻriga bosib-bosib yig'ladi. Aytib-aytib
yig'ladi.

Daho ichkariladi.

Daho mehmonxona eshigini ochiq qoldirdi. Pardalarini
tushirib qoʻydi.




Daho jiyanlari parda orasidan moʻralab-moʻralab turdi.

Onasi dasturxon yoydi.

Deraza ortidan bir soya lopillab oʻtdi.

Eshik pardasi koʻtarildi. Serjant Orziqulov yuzlandi.

— Assalomu alaykum! — dedi.

Daholar joyidan turdi. Serjant Orziqulov bilan ko'ʻrishdi.

Serjant Orziqulov asfalnishin boʻldi. Qoʻli koʻksida
boʻldi.

— Qani, kelinglar, xush koʻrdik! — dedi.

— Shunday... bir aylanib keldik, — dedi Daho.

— Binoyi-da, xoʻp binoyi-da!

Daho boshi bilan mehmonlarni koʻrsatdi.

— Bu yigitlar mening doʻstlarim, — dedi. — Shoirlar!

— Binoyi, binoyi!

Daho shoirlarga otasini tanishtirdi.

— Bu kishi bizning paxan boʻladilar, — dedi.

Serjant Orziqulov shoirlarga bosh qimirlatdi. Keyin,
dasturxonga qaradi.

— Enangga biron nima aytdingmi, ulim? — dedi.

— Bilmadim, qozon osildi shekilli.

— Unda, men qozondan xabar olayin, qani.

Serjant Orziqulov tashqariladi. Xiyoldan keyin parda
orasidan moʻraladi.

— Bemalol oʻtira beringlar, — dedi. — Quling oʻrgilsin
palov boʻlayapti! Shunday.

Daho ma'qul, deya bosh irgʻadi.

Serjant Orziqulov jelagini yechib keldi.

— Xush kelibsizlar, ullarim, xush kelibsizlar, — dedi.

Toʻrda o'tirmish shoir:

— Qahramon, o, qahramon! — dedi.

Daho bosh koʻtardi. Otasi koʻksidagi orden-nishonlarga
koʻzi tushdi. Qizarib-boʻzardi.

Serjant Orziqulov koʻksidagi orden-nishonlariga nazar
soldi. Oʻzicha jilmaydi. Bosh irgʻab-bosh irg'ab asfalnishin
boʻldi.

Bir shoir Dahodan oʻpkaladi:

— Pahlavon Daho, shunday qahramon otangiz bor
ekan, shu vaqtgacha aytmaganingizni qarang-a! — dedi. —
Qayerlarda boʻlgansiz, boboy?

— Siz soʻramang, men aytmayin, ulim... — dedi serjant
Orziqulov.




Serjant Orziqulov aftodahol boʻlib qoldi. Dasturxon
burchini buklab ermakladi. Shoir darrov gapni boshqa
yoqqa burdi.

— Bayramingiz muborak boʻlsin, boboy! — dedi.

— Qulluq, shunday qulluq!

— Mana, bugun 9-may bayrami. Ma'muriyat biror-bir
tirikchilik qilib berdimi, boboy?

— Kim?

— Ma'muriyat! Kolxoz rahbarlari?

— Ha-a, kattalarmi? Ha, har yilgiday yigʻilish qildi.
Soʻgʻin bayram bilan qutladi.

— Quruq yigʻilish qildimi?

— Quruq? Yoʻq, quruq emas. Oʻn soʻmdan pul berdi,
ikki kilodan goʻsht berdi. Shunday!

— Shu bilan boʻldimi?

— Ha-da, bundan ziyod siylov boʻladimi?

— Shunday orden-nishon sohiblari-ya...

Shunda, Daho gap qoʻshdi:

— Orden bo'lgan bilan, bittasiniyam tayini yoʻq!
Mayda-chuyda medallar! — dedi.

— Baribir, Daho, baribir.

— Buncha, sharabaradan bitta Yulduz afzal! — dedi
Daho. — Masalan, manavi chetdagisini olaylik. Gʻalaba
medali! Buni urush tugaganda hammaga bergan!

— Unda, nimaga seniki yoʻq? — dedi serjant
Orziqulov.

— Biz unda tugʻilmaganmiz, boʻlmasa, bizgayam berardi!

— Ha, bali, shu sharabaralar boʻlmasa sen tugʻilmasding, dunyoga kelmasding! Shunday!

Serjant Orziqulov shunday deya chiqib ketdi.

Daho otasi ketidan tashqariladi. Hovlida uyoq-buyoqqa
yurdi.

Onasi Daho diqqinafas boʻlayotganini bildi. Hol
soʻradi.

— Anavi cholni qarang, mamasha, — deya kuyundi
Daho. — Bizning shoirlar oldiga almisoqdan qolgan bor
temir-taqasini taqib chiqibdi! Koshki ular temir-taqa nimaligini tushunmasa! Ular Kafkani oʻqigan. Ular Joysni
oʻqigan!..

— Har yili 9-mayda shunday qiladi. Qoʻy, koʻp diqqi



nafas Бо та. Возбда Кип о"15ауат taqmaydi. Xaltaga solib
qoʻyadi.

— Odam degan qayerda quruqlik qilishni bilsa-da!
Paxan kelganlarni kim deb oʻylayapti? Axir, ular Marsel
Prustni oʻqigan! Garantiya beraman, bu qishloqda hech kim
Prustni oʻqimagan!

Daho oshxona bilan uy orasida borib keldi.

45

Bu vaqt serjant Orziqulov ichkari uyda yonboshlab
yotdi. Koʻzi ilinib-ilinib yotdi.

Yotib yotolmadi. Imillab qoʻzgʻoldi.

«Borayin, manzirat qilib, gurung berib turayin, —
dedi. — Tagʻin, uy xoʻjasi kelganimizni yomon koʻrib,
boshqa uyga kirib yotib oldi, demasin. Mehmon otangdan
ulugʻ degan».

Serjant Orziqulov qaytib keldi. Asfalnishin boʻldi.

— Qanday, zerikmaygina oʻtiribsizlarmi, ullarim?—
dedi. — Hay, barakalla!

Shoirlar yonboshlab yotdi. Ashula eshitib yotdi.

Serjant Orziqulov gurung bergisi keldi.

— Biz ham baholi qudrat mol boqib yuribmiz, ullarim...

Serjant Orziqulov ogʻzidagi ogʻzida qoldi, boʻg'zidagi
boʻgʻzida qoldi.

Daho yer ostidan otasiga shunday oʻqraydi, shunday
oʻqraydi!

Daho magnitofonga qarab gapni burdi.

— O, «Bitlz!» — dedi. — Liverpullik buyuk toʻrtlik!
Jon Lennon, Pol Makkartni, Jorj Xarrison, Ringo Star!
Bechoralar tarqalib ketdi!

— Iya, hali «Bitlz» yoʻqmi?

— Ancha boʻldi. Jon Lennon Amerikaga ketib qoldi.
Boshqalari Londonda daydi boʻlib yuribdi. Yaqinda Xanter
Devis «Bitlz» haqida kitob yozdi-yu...

Serjant Orziqulov yomon vaziyatda qoldi.

Yuzlari lov-lov qizardi.

Boʻsh piyolani oʻynab-oʻynab, oʻzini-oʻzi aybladi:

«Oʻzi, meniki noma'qul-da! Bular oʻqimishli odamlar
boʻlsa. Mening podam bilan necha pullik ishi bor? Hay,
kalla-ye, kalla!»




Serjant Orziqulov koʻz qiri bilan oʻgʻliga qarab-qarab
oldi.

Qoʻllarini qovushtirdi. Shoirlar ogʻziga qarab oʻtirdi.

Kun qaytdi.

Serjant Orziqulov derazalarni ochdi. Pardalarni surdi.

Ichkariga koʻklam havosi ufurdi.

Qayerdandir chibin keldi. G“uj-gʻuj boʻldi. Dasturxon
toʻla qand-qursga yopishdi.

Serjant Orziqulov hovlidan bir dasta yalpiz terib keldi.
Dasturxon uzra sochib tashladi.

Uyni yalpiz isi oldi. .

Chibinlar yalpiz isidan gʻoyib boʻldi.

Daho hayron boʻldi.

Serjant Orziqulov piyolaga uzaldi.

Shunda, dasturxon uzra tagʻin chibin parvozladi.

Daho bu gal chibinlar parvozini e'tibor bilan qaradi.

Chibinlar pastladi-pastladi, serjant Orziqulov chap
oyogʻi oldida koʻzdan yoʻqoldi.

Daho yonboshlamish koʻyi otasi chap oyogʻi panjalariga
qaradi, bebilchagiga qaradi, tovoniga qaradi...

Birdan koʻzlarini yumdi. Tishini tishiga qoʻydi. Bilinarbilinmas ingradi...

Otasining kalish urmish tovoni, kalish qoraytirmish
tovoni... yoriq boʻldi!

Yoriq qontalash boʻldi!

Qontalash yoriq gʻuj-gʻuj chibin boʻldi!

Daho tashqari otildi. Zinada beti burishib turdi.

— Fu-u! — deya tupurdi.

Parda orasidan ichkari moʻraladi.

— Paxan, sizni mamasha chaqiryapti! — dedi.

Serjant Orziqulov tashqariladi.

Daho lip etib ichkariladi. Eshik zulfinini tushirib oldi.

Tashqaridan serjant Orziqulov ovozi keldi:

— Ha, kampir, palov pishdimi? Tuzini koʻrib berayinmi?..




46

Qosh qoraydi.

Serjant Orziqulov bolishdan koʻkrak oldi. Inqillab
qoʻzgʻoldi. Kalishini yoʻl-yoʻlakay kiyib tashqariladi.

Olapar itini boʻshatdi.

Olapar dumini likillatdi. Serjant Orziqulov qoʻlini iskadi.

Serjant Orziqulov mehmonxona derazasidan moʻraladi.

Mehmonxonada shishalar yumalab yotdi.

Oʻg'li oyoq-qoʻlini yoyib yuztuban yotdi.

Shoirlar sandiqqa suyanib-suyanib yotdi.

Mehmonxona jimjit boʻldi.

Serjant Orziqulov qarab turdi-turdi...

«Tor-mor boʻlgan lashkarga oʻxshaydi», dedi.

Serjant Orziqulov qoʻl siltab ketdi.

Ichkaridan ov miltigʻini olib keldi. Koʻchaga qarab
yurdi.

Izidan Olapar ergashdi.

Koʻchada Ochil jiyan duch keldi.

— Tog'ang keldi, — dedi serjant Orziqulov. — Choypoyiga qarash...

47

Serjant Orziqulov toshloq oralab yurdi.

Oʻng oyoq boshmaldog'ʻi zirq etdi.

Bir toshga oʻtirdi. Zirqillamish boshmaldogʻini changalladi. Kaftlari ho'l boʻldi. Kaftini koʻzlari oldiga olib keldi.
Dimogʻi qon hidini tuydi.

Qon boshmaldogʻiga qum sepdi, oqsoqlanib-oqsoqlanib
yoʻlga tushdi.

Olapar qon tommish qumni iskab qoldi. Tagʻin egasiga
yetib oldi.

Serjant Orziqulov mozor oldidan oʻtdi.

Mozor tarafdan boyoʻgʻli sayradi.

Serjant Orziqulov yoqalariga tufladi.

Bog'lar oralab yurdi. Oʻrkach-oʻrkach adirlar boʻylab
yurdi. .

Izmolisoyga keldi.

Buloq boʻyida oyoq ildi.

Hovuchlab-hovuchlab suv ichdi. Yuz chaydi.




Tagʻin adirladi.

Bir tulki tosh shildiratib chopdi.

Serjant Orziqulov yelkasidan miltigʻini oldi. Toshga
suyab qoʻydi. Oʻzi-da shu toshga suyanib oʻtirdi.

Olapar egasi poyida yotdi.

Serjant Orziqulov olis-olislarga qaradi.

Olislar zim-ziyo boʻldi. Olislarda chiroqlar milt-milt
etdi. Chiroqlar Denov, Termiz... boʻldi.

Esida, serjant Orziqulov urushdan ana shu shaharlardan
oʻtib keldi.

Poyezd Termizga kechasi yetib keldi.

Shunda, bir odam vagonga otilib kirdi.

«Xolliyev Alini koʻrgan bormi?» — dedi.

«Bor! — ovoz berdi serjant Orziqulov. — U xiyol
hayallab keladigan boʻldi!»

Aslida... termizlik Xolliyevni oʻz qoʻli bilan yerga berib
keldi. Saken qozoq tuproq tashlab turdi...

— Ay, Saken ogʻa, omonmisan?..

Serjant Orziqulov beixtiyor shunday dedi. Poyida yotmish Olapar egasi gapidan sapchib oyoqladi. Dumini likillatib-likillatib turdi.

— Mendan soʻrasang, Saken ogʻa, baholi qudrat elning
xizmatini qilib yuribman. Podaniyam oʻziga yarasha
tashvishlari koʻp, shunday. Ayniqsa koʻklam vaqti odamning yegani oʻziga tatimaydi. Shu erta koʻklamda de, bir
yonimda zarang tayogʻim, bir yonimda Olapar itim, qirda
yonboshlab yotib, koʻzim ketibdi. Uyqumda de, bir koʻk
mol bolalayotgan emish. Mol zorlanib, meni soʻrar emish.
Men bormas emishman. Nimaga bormas emishman, oʻzim
ham bilmas emishman. Birdan koʻzim yalt etib ochilib ketibdi. Qarasam, Hamidning targʻili yuribdi, Berdiyevning
sariq qashqasi yuribdi. Iqbol momoning oq moliyam bor,
Said merganning olaoyogʻi ham oʻtlayapti. E'tibor bersam,
Ortiqboyning qora'qashqasi yoʻq. Katta toshga chiqib, kaftimni qoshim uzra soyabon qilib qaradim. Shunda, qir kungay betidan muttasil moʻngragan ovoz eshitdim. Chopqillab
borsam, qashqa oldida jajjigina bir buzoq yotibdi. Xuddi
onasiday uniyam manglayida qashqasi bor. Qashqa goʻdagini tinmay yalab-yulqadi, yuvib-taradi. Koʻnglim yorishib,
farzand koʻribsan-da, qulluq boʻlsin, dedim. Choʻkkalab,
buzoqni bagʻrimga bosdim, qashqasini silab-siypaladim.
Soʻg'in, oqshom vaqti buzoqni bagʻrimga bosib, Ortiq



boynikiga bordim. Suyunchiga bir choponlik boʻldim, shunday...

Serjant Orziqulov jim boʻlib qoldi. Quroldoshlari koʻz
oʻngidan bir-bir oʻtdi.

— Tengiz ogʻa, qanday, eson-omonmisan? Haliyam
oyoqsiz yuribsanmi? Yo, yogʻoch oyoq qoʻydirdingmi?
Yogʻoch-oyoq emas-da, Tengiz ogʻa. Esingdami, bir
yertoʻlada ikki kunlab och-nahor yotganimiz? Tuz totmabmiz! Tuzning oʻzi boʻlmasa nimaniyam totardik. Oʻlimni
boʻynimizga oldik, lekin yerto“ladan qoʻl koʻtarib, omonomon, deb chiqmadik. Qirgʻinbarot kunlarning yuzi qursin,
Tengiz ogʻa. Oynai jahonni koʻrgan boʻlsang, bizning hukumat shart qoʻydi. Ay, Bush, shu kundan e'tiboran atom
bombasi portlatgan nomard, qani, qoʻlni ber, dedi. Bush
soʻz berdi, qoʻl berdi, lekin yana atom portlatdi. Ukkag'arning kattasi nomard ekan, gapida turmadi, shunday.
Ishqilib, endi qirgʻinbarot kunlar boʻlmasin. Urushni oxirgi koʻrgan biz boʻlib qolaylik, Tengiz ogʻa...

Serjant Orziqulov oʻylab qoldi: u yolgʻiz boʻlmadi. Hali
quroldoshlari koʻp boʻldi.

Shunda, serjant Orziqulov kuchiga kuch qoʻshildi.
Joyidan dadil turdi. Kiyimlarini tuzatdi.

Qoʻynidan oʻq oldi. Miltigʻini oʻqladi.

— Lashkar, saflan! — deya buyruq berdi.

Serjant Orziqulov xayol qildi...

Quroldoshlar boʻysira boʻldi.

Qurol-yaroqlar jangir-jungur boʻldi.

Serjant Orziqulov miltiq oʻqtalib olgʻa bosdi.

— Olgʻa, lashkar, olgʻa!

Serjant Orziqulov olis-olis chiroqlar sari mardona-mardona odimlar otdi. Ketidan Olapar ergashdi.

— Вперёд, дивизия:

Моя дивизияг

Твое оружиё отточено в бою,
Вперёд, любимая1 Неустрашимая1
Вперёд1 За родину свою

(Olgʻa, lashkar!

Lashkarim mening!

Qirgʻinda qayraldi yarogʻing sening!
Olgʻa bos, ona yurt, tuprog'ing uchun!
Olg'a bos, botirim, qarogʻim mening!)




Serjant Orziqulov olislarda miltiramish chiroqlarni
moʻljalga oldi. Nafas yutib tepki bosdi.

Adirlar larzaga keldi.

Serjant Orziqulov koʻrdi: moʻljalga olmish chiroq lip
etib oʻchdi.

Serjant Orziqulov koʻrdi: oʻgʻli oyoq-qoʻli yoyilib yuztuban yiqildi...

48

Daho bir kelishida tuman roʻznomasida boʻldi.

Ikkita qalamkash yoronini ergashtirib keldi.

Oʻtirar-oʻtirmas, qishloq yoʻlidan yorildi.

— Shu, yoʻl yomon-da, paxan, — dedi.

— Shunday, qishloq boʻladi-yu, goʻr boʻladimi, shunday! — dedi serjant Orziqulov.

— Denovdan qishloqqacha mashina bir martayam
loʻqimaydi. Katta yoʻldan uyimizga qarab burildi degandan
mashina olib uradi.

Yoronlar biri qoʻyib biri gapirdi:

— Men ikki marta boshimni mashina qirrasiga urib
oldim. Xiyol boʻlmasa kallam yorilayin dedi.

— Kallayam gapmi, men mashina loʻ“qiganda mashinadan otilib ketayin dedim.

— Ayniqsa burilishdagi ariq yomon ekan. Mashina
oʻxshatib bir koʻtarib urdi.

— Yegan-ichganim ichimdan tushib ketdi.

— Tishimni tishimga qoʻyaman deb, tilimni tishlab
oldim.

— Endi, ullarim, qishloq oʻz oti oʻzi bilan qishloqda, — dedi serjant Orziqulov.

— Bilamiz, bova, bilamiz. Qishloqlarda koʻp boʻlamiz.
Yaqindayam gazeta topshirig'i bilan kelib-ketib edik.
Qayerga borib edik, oʻrtoq Hafizov?

— U borgan joyimiz yuqoriroqda edi. Katta tut oldidan
chapga burilib edik. Oʻziyam, uyi ostonasigacha tosh
toʻshalgan edi-da.

— Familiyasi Xoliqovmidi? Ha, endi, u Xoliqov-da!
Urush qatnashchisi! Qoʻsha-qoʻsha orden-nishonlari bor!

Ana shunda serjant Orziqulov qulogʻi ding boʻldi.

— Nima boʻpti? — dedi. — Biz ham urush qatnashchisi!




— Iya, shundaymi?

— Shunday! Bizda-da bor, orden-nishon!

Daho sergak tortdi. Bir otasiga qaradi, bir yoronlariga
qaradi. Keyin, yer singaladi. Xiyol qizardi.

— Qani, olib keling, qani? — dedi yoronlar.

— Qo'yinglar-e, ullarim-e...

— Qo'ʻyinglari boʻptimi? Olib keling, boʻling!

Serjant Orziqulov choynak qopqogʻini shiqirlatib
oʻynadi. Bir oʻgʻliga qaradi, bir yoronlarga qaradi. Gap jiddiyligini bildi. Tizzasiga tayanib qoʻzgʻoldi.

— Yo, pirim! Olib kelsam, olib kelayin, koʻp qoʻymadilaring.

Serjant Orziqulov shunday deya ichkariladi.

49

Serjant Orziqulov orden-nishonlarini eski doʻppisida
saqlab yurdi. Orden-nishonlar doʻppidan toʻkilib keta
berdi, sochilib keta berdi.

Orden-nishonlarini endi belbogʻida oʻrab yurdi. Endi,
orden-nishonlik tugunni topish qiyin boʻldi. Orden-nishonni topish uchun sandiq toʻla tugunlarni bittalab ushlab-ushlab koʻrar boʻldi. Bittalab koʻtarib-koʻtarib koʻrar boʻldi.
Shunday qilmasa, qaysinisida orden-nishon borligini bilib
boʻlmadi.

Tugun-da boʻlmadi.

Orden-nishon saqlayajak boshqa bir nima izladi. Izladiizladi, oshxonaga kirdi. Qoziqda osigʻlik tuzxaltaga koʻzi
tushdi. "

Shu tuzxalta orden-nishonbop idish koʻrindi!

Qoziqdan tuzxaltani oldi. Tuzini chinni kosaga toʻkdi.
Toʻntarib-toʻntarib qoqdi.

Orden-nishonlarini ana shu tuzxaltaga agʻdardi. Ogʻzini
oʻrab-oʻrab bogʻladi. Sandiqqa solib qoʻydi.

50

Serjant Orziqulov ana bu orden xaltani koʻtarib keldi!

— Ana! — dedi. .

Yoronlar orden xaltani aylantirib-aylantirib koʻrdi.

Orden xalta ogʻzini ochdi. Ko'zi oldiga olib keldi.
Orden xalta ichiga bir koʻzlab qaradi. Miyigʻida kuldi.




— Dasturxonga toʻking, ulim, dasturxonga! — dedi зегjant Orziqulov. — Manavi qand-qursdayin toʻkib tashlang,
soʻgʻin, bari koʻrinadi!

Yoronlar orden xaltani dasturxonga toʻntardi. Xaltadan
jaraq-juruq orden-nishon toʻkildi.

— 0-0-0! Eh-e-e! — dedi yoronlar.

Serjant Orziqulov qand-qurslarni dasturxon chetiga
surdi. Xuddi qand-qurs yoymishday, kafti bilan orden-nishon yoydi.

— Ana, ana! — dedi.

— Shuncha orden-medalingiz boʻlaturib, nima qilib
oʻtiribsiz, bova?

— Nima qilayin? — dedi serjant Orziqulov. — Ordennishon ot boʻlsa ekan, minib ko'pkari chopsam!

— Kattalarga boring, yoʻlga tosh toʻshab ber, deng.

— Qaysi bir 9-mayda rais qanday xizmat bor, deb soʻrab
edi. Shunda aytganday boʻlib edim.

"— Nima deb edingiz?

— Koʻchamizga tosh toʻshab bering, deganday boʻlib
edim.

— Nima deb edi?

— Bo'ʻladi-boʻladi, deb edi. Shu-shu, haliyam boʻladida. Shunday!

— Kolxoz kattalarini qoʻying, tumanga boring, tumanga!

— Bari katta bir goʻr, ullarim. Katta zoti borki, bizga
qanday xizmat bor, deb soʻraydi. Siz dardingizni ayta-ayta
qolasiz, katta zoti xoʻ“p-xoʻp, deya, bosh irgʻab keta beradi.

Daho tizzasiga shapillatib urdi.

— Ay! — dedi. — O`zim urushda boʻlmadim-da, oʻzginam urushda boʻlmadim-da! ,

— Nima qilarding? — pisandali dedi serjant Orziqulov.

— Talab qilardim! Koʻchaga toshyoʻl olib kelardim,
temir naycha bilan joʻmrak olib kelardim! Ana, Xoliqov!
Urush qatnashchisi deb uni aytadi!

— Ha, endi, Xoliqov yozuvchi-da, ulim, yozuvchi!

Yoronlar birdan sergak boʻldi...

— Kim-kim? — dedi.

— Yozuvchi! Shunday!

— Yozuvchi? Bu qishloqda Pahlavon Dahodan
boshqayam yozuvchi bormi?

— E-e, qanaqa yozuvchi! — deya qoʻl siltadi Daho. —




Beshinchi sinf ma'lumoti bor! O'ʻ'gʻliga shikoyat yozdirib
yozuvchilik qiladi!

Yoronlar qah-qah urib kuldi.

— O'gʻliga yozdiradimi, nevarasiga yozdiradimi,
ishqilib, yozuvchi degan nomi bor-da! — dedi serjant
Orziqulov.

— Yozuvchi boʻlsa nima? — dedi Daho.

— Yozuvchidan el qoʻrqadi, yozuvchidan katta
qoʻrqadi. Sen bilan bizdan kim qo'rqadi?

— Qoʻrqmaydimi, qoʻrqmaydimi?

Daho shunday deya, juzdonini ochdi. Ichidan qog'ʻozqalam oldi.

— E, qoʻy-ye, ulim-ye! — dedi serjant Orziqulov.

— Nima qoʻy-ye, nima qoʻy-ye? — dedi Daho. — Siz
kimdan kam? Urushda qon toʻkib keldingiz!

Serjant Orziqulov qaradi-qaradi, oʻgʻli qarori qat'iyligini bildi. Uzalib, oʻgʻlining qalamli qoʻlini ushladi.

— Shoshma! — dedi. — Ahding behazil boʻlsa, mayli,
yoz. Lekin boshqa masalada yoz.

— Masalan?

— Masalan, molning yemishi yoʻq. Har yili uch-toʻrt
barobar ziyod narxda yemish sotib olaman. Zoʻr boʻlsang,
molga yemish ber, deb yoz!

— Boʻldi, yemish boʻlsa, yemish-da!

— Barakalla. Avval iqtisod, keyin siyosat degan Lenin
bova. Toshyoʻldan yurmay, chang yoʻldan yursak,
oyog'imiz ochdan oʻlmaydi. Lekin mol yemishsiz qolsa
boʻlmaydi, shunday!

— Boʻpti, paxan, unda, uchta-toʻrtta ariza yozaman.
Bitta-bittadan olib borasiz.

— Qayoqqa olib boraman? — ajablanib soʻradi serjant
Orziqulov.

— Tumanga olib borasiz, qayoqqa olib borardingiz?
Tumanda bitmasa, undan ham yuqoriga olib borasiz.

— Yoʻq-yoʻq! — deya qoʻl siltadi serjant Orziqulov. —
Molim ochdan oʻlsayam bormayman! Shunday!

— Iya, unda kim boradi? Men boraymi?

— Borma, kim senga borsin deyapti? Borma-da,
xatjildga solib, xabarqutiga shunday tashlab yubor, oʻzi
boradi. Faqat, xatjild betiga shunday-shunday manzilga
yetib borsin, deb bitasan, boʻldi.

Yoronlar tagʻin qah-qah urib kuldi.




— E, bova, e, bova-ye! — dedi.

Daho qizardi. Qalam uchi bilan chakkasini qashidi.
Ovozini bir parda koʻtarib aytdi:

— Paxan! Oʻrtoqlar oldida odamni uyaltirmang!

— Idora degani qayerda boʻladi, bilmasam, — dedi serjant Orziqulov. — Idoralarda katta-katta odamlar oʻtiradi.
Borib nima deyman, bilmasam...

— Oʻzim oʻrgataman, siz xoʻp deng!

Serjant Orziqulov oʻgʻliga tikildi. Oʻgʻli avzoyi yomon
boʻldi.

— Borishga bir amallab topib boraman, — dedi serjant
Orziqulov. — Lekin dovdirab qolaman-da, gapimni
yoʻqotib qoʻyaman-da.

— Gapingizni yoʻqotmaysiz! Shoirning paxaniday boʻlib
gaplashasiz! Oʻzim oʻrgataman!

— Xoʻp, mayling.

— Endi borib, velvet kostumingizni olib keling!

51

Chiyduxoba kamzul bir vaqtlar Dahoniki edi.

Daho kamzulni kiydi-kiydi, ohorini toʻkdi.

Kiydi-kiydi, otasiga berdi.

Serjant Orziqulov chiyduxoba kamzulni yuzlik kiyim
qilib oldi.

Toʻy-ma'rakalarda kiydi.

E'tiborli-e'tiborli joylarda kiydi.

Hayitlarda kiydi.

Begim kunlar boʻxchaga taxlab qoʻydi.

32

Serjant Orziqulov ichkaridan ana shu chiyduxoba
kamzulini olib keldi.

Daho kamzul uyoq-buyogʻini qaradi.

— 0-0-0, velvet! — dedi. — Velvet janobi oliylari!

Daho kamzulni bolishga yoydi. Orden-nishonlarni bir
boshidan kamzul koʻkragiga taqdi.

Kamzul koʻkragi orden-nishonga toʻldi.

Daho kamzul yoqasidan koʻtarib qaradi, silkib-silkib
qaradi. Orden-nishonlarni jaraq-juruqlatib qaradi.

Kamzulni kiyib oʻtirdi. Koʻksidagi orden-nishonlarni
tomosha qilib oʻtirdi.



— Qalay, yarashdimi? — dedi yoronlariga, — oʻzim
urushda boʻlmadim-da!..

Daho otasiga qayerga borish, nima qilish, nima deyishlikni oʻrgatdi.

Bot-bot oʻrgatdi.

53

Serjant Orziqulov bomdod namozini naridan-beri oʻqidi.

Orden-nishonlik kamzulini kiydi. Ustidan beqasam choponini ildi. Belbogʻini bogʻladi.

Zarang tayogʻini sudrab, bekatga bordi. Avtobus yoʻlini
qaradi.

Bobotog“ uzra kun sariq berdi.

Shunda, koʻz oldida bir nima yilt etdi.

Serjant Orziqulov seskanib tushdi.

E'tibor bilan qaradi: choponi yoqasidan bir nishon
chiqib turdi. Ana shu nishon kun sarigʻida yilt-yilt etdi.

Serjant Orziqulov tuf-tuf, deya, ichiga tufladi. Tevarakboshga qaradi.

Tevarakda odam zoti yoʻq boʻldi.

Shunda, choponi yoqalarini ohista yonlariga surdi.
Koʻksi toʻla orden-nishonlarni oftobga tutdi.

Ohista-ohista oʻng tarafiga tebrandi.

Orden-nishonlar oftobda jaraq-jaraq etdi!

Ohista-ohista chap tarafiga tebrandi.

Orden-nishoanlar oftobda yaraq-yaraq etdi!

Serjant Orziqulov orden-nishonlarini tomosha qildi.
Bosh irgʻab-bosh irg'ab tomosha qildi. Kulimsib-kulimsib
tomosha qildi!

Shu vaqt, olisdan avtobus ovoz berdi.

Serjant Orziqulov choponi yoqalarini apil-tapil yopdi.
Orden-nishonlarini yashirdi.

Avtobus zinapoyasidan enkaya-enkaya chiqdi.
Enkayishida choponi yoqalari xalta boʻlib osildi.

Ana shunda tagʻin orden-nishonlari koʻrinish berdi.

Orden-nishonlari shalvir-shalvir etdi. Orden-nishonlari
jangir-jungur etdi.

Avtobusda bolalikdan billa oʻsmish Sadir bo'yinsasi
boʻldi. Ana shu boʻyinsasi joyidan lik etib turdi. Serjant
Orziqulov askarlikdan qaytmish kunlardan olib hazillashdi.




Serjant Orziqulov askarlikdan qaytmish kunlardan olib,
barmoqlarini chakkasiga qoʻyib harbiycha salom berdi.

— Zdravstvuy, serjant Orziqulov! — dedi. — Skolko
zima, skolko vesna!

Avtobusda oʻtirmishlar piq-piq kuldi.

Boʻyinsasi yoshlarga qaradi.

— Qani, serjant Orziqulovga joy berganskiy! —
dedi. — Serjant Orziqulov oʻtirganskiy! Boisi, serjant
Orziqulov qariganskiy!

— Yetmishdan oshib ham aqling kirmadi-kirmadida! — dedi serjant Orziqulov.

Serjant Orziqulov Sadir boʻyinsasi bilan yelkama-yelka
oʻtirdi.

— Qani, serjant oshna, shaharlabsan-da? — dedi—
boʻyinsasi.

— Shunday, shunday!

— Menga aql kirmadi deysan, senga qachon aql kiradi,
serjant oshna?

— Eb-ey, nima, aqlimiz yoʻqmi?

— Aqling boʻlsa, ertamatandan orden-nishon taqasanmi? Nima, bir senda bormi, orden-medal?

— Taqsam, oʻzimniki!

— Bovujud, urushga boribsan ekan-da! Yoril-e,
bachchagʻar, yoril-e! Bozor-o“chargayam orden-medal taqib
bor-e!

— Komissar chaqiribdi, oshna, komissar!

— Ha-a, shunday de! Shoʻxlashamanda-ye, serjant oshna! Begim kunlar taqib yurmasding, shunga aytaman-da!

54

Serjant Orziqulov soʻradi-soʻradi, tuman ijroqoʻmi
binosini topib bordi.

Zinapoya ushlagichidan ushlab-ushlab, ikkinchi qavatga
koʻtarildi.

Qavat nimqorongʻiligidan koʻzi yaxshi oʻtmadi. Shu
bois, eshiklarga tikilib borib qaradi. Eshiklarni ushlab-ushlab koʻrib qaradi. Eshiklarga peshonasi tegayin-tegayin deb
qaradi.

Qaradi-qaradi, oʻgʻli aytmish oʻn oltinchi eshikni topdi.
Adashmayapmanmi, qosh-kipriklari eshikka tegayin-tegayin
deb qaradi.




Shu vaqt, eshik favqulodda ochildi. Serjant Orziqulov
peshonasiga kelib tegdi.

Serjant Orziqulov peshonasini ushlay-ushlay ketiga tis
boʻldi.

Ichkaridan chiqmish ayol kechirim soʻray-soʻray ketdi.

Serjant Orziqulov ochiq qolmish eshikdan ichkariladi.

Zarang tayogʻini burchakka suyab qo`ydi.

Katta bilan koʻrishib-soʻrashdi.

Katta serjant Orziqulovga deraza tarafdan joy koʻrsatdi.

Serjant Orziqulov katta aytmish joyga oʻtirdi.

— Omin! — deya fotiha oʻqidi.

Katta yuziga fotiha tortmadi. Bosh irgʻab qoʻya qoldi.
Qalam uchi bilan stol chertdi.

— Keling, bova? — dedi.

— Shukur, xudoga shukur! — deya bosh irgʻadi serjant
Orziqulov.

— Nima gap?

— Tirikchilik, katta, tirikchilik.

— Tirikchilik ham har xil-da.

— Shu...

Serjant Orziqulov goʻyo palov yeyayotganday, kaftini
ogʻziga yugurtirib-yugurtirib oldi.

— Nima, palovmi? — dedi katta.

— Yoʻgʻ-e, katta, mol odammidiki, palov yeydi...

Serjant Orziqulov tagʻin kaftini ogʻziga yugurtiribyugurtirib oldi.

— Haligi, mol, yeydi-ku, oti nima edi...

— Kombikorma.

— Yoʻq, unday emas, yoʻq...

— Sheluxa.

— Ha-ha, shulxa! Shunday, shulxa!

Katta qogʻoz titkiladi.

— Endi, yemish masalasi chatoq, bova, juda chatoq, —
dedi. — Mana, bozor yoʻliga oʻ“tayapmiz.

— Katta...

Serjant Orziqulov gʻoʻldiradi.

«Katta, meni urushda boʻlib edim. Mana, orden-nishonlarim ham bor», demoqchi boʻldi.

Ammo tili bormadi. Bir kattaga, bir koʻkragiga qaradi.

«Katta, koʻkragimga qarang, koʻkragimga», demoqchi
boʻldi.




Kattaning koʻzi koʻkragimga tushsa, oʻzi tushunib
oladi, deya oʻyladi.

Katta qogʻoz titkilash bilan mashgʻul boʻldi.

Serjant Orziqulov ana shunda oʻgʻli dasturiga binoan
emas, tamomila teskari tarafga oʻtirib qolganini angladi.

«Miyam qursin, — deya afsuslandi. — Oʻgʻlim bunday
demab edi-ku».

Keyin, oʻzini-oʻzi oqladi:

«Kattaning oʻzi joy koʻrsatdi-da, menda nima ayb».

Ohista joyidan qoʻzgʻoldi.

— Ha, bova? — dedi katta.

— Manavi deraza shamoli koʻp yomon ekan.

— Ha-a.

Serjant Orziqulov derazaga muqobil tarafga oʻtdi.
Derazaga roʻparoʻ boʻlib oʻtirdi.

Choponi yoqalarini yonlariga surdi. Orden-nishonlarini
derazadan tushmish yoruqqa soldi.

“Orden-nishonlari yorugʻda yaltiradi!

Katta ana shunda orden-nishonlarni koʻrib qoldi!

— Uh-u-u! — dedi. — Zo'ʻrsiz-ku, bova?

Serjant Orziqulov jilmaydi. Bir koʻkragiga qaradi, bir
kattaga qaradi.

— Shunday, shunday! — deya bosh irgʻadi.

Serjant Orziqulov ana shunda oʻgʻli kallasiga qoyi!
boʻldi!

«Ming qilsayam, shoir kalla-da, shoir kalla. Ha,
kallangdan, oʻgʻlim».

— Boʻpti, bova, — dedi katta. — Boʻpti, bir kelib
qolibsiz, sadqai suxaningiz. Biz Ulugʻ Vatan urushi qatnashchilarini e'zozlaymiz. Arizangiz bormi, yo, oʻzim yozib
berayinmi?

— E, ha, aytganday!

Serjant Orziqulov qoʻyinlarini paypasladi-paypasladi,
toʻrt buklogʻlik qogʻoz oldi.

Katta qogʻozni stolga yoydi. Kaftlari bilan tekisladi.

— Xatingiz xushroʻy ekan, bova, — dedi.

— Shunday, shunday!

— Bu, oʻgʻlingiz ham yordam berib turadimi, bova?

— Yoʻq, katta, ulimiz shahardan beri kelmaydi. Oʻzi
bilan oʻzi boʻp ketdi.

— Ha-a, ishqilib, xushroʻy yozar ekansiz. Birato“la kunjarayam qoʻshib bera qolay, bova?




Serjant Orziqulov koʻzlarini pirpiratib oʻyladi. Oʻgʻli
kunjara deb edimi, yoʻqmi, ana shuni oʻyladi.

Oʻyladi-oʻyladi, oʻgʻli kunjara demaganini esladi.

— Yoʻq, katta, yoʻq, — deya bosh chayqadi. — Bizga
shu, haligi aytganingizdan boʻlsa boʻladi. Boisi, uyda olamjabon xashak bor. Adirdan gardi-gurd, bir tutam-ikki
tutamdan tashib kelib, uyub tashlab edim. Bir qishni
bemalol oʻtkazadi. Bizga shu...

— Sheluxa!

— Shunday, shunday! Shulxa boʻlsa boʻladi!

— Yashang, bova, ba'zi birovlar besh qoʻliniyam
og'ziga tiqib keladi. Birdaniga besh-olti narsa soʻraydi.

— Yoʻq-yoʻq...

«O'ʻg'ʻlimiz faqat shulxa deb edi», deb yuborayin, dedi.

55

Shoirlar togʻladi.

Buloq boshini mavrid etdi.

Daho tollar ostidan qaynab chiqmish buloqqa qo'llarini
uzatib lablariga bosdi.

Oʻzicha, buloqni choʻlp-choʻlp oʻpdi. Kaftlarini togʻ
choʻqqilariga uzatib lablariga bosdi.

Oʻzicha, olachalpak togʻlar betidan oʻpdi.

Shoirlar davra oldi.

Daho suvga boʻsh shisha otdi.

Shisha koʻrinib-koʻrinmay oqdi.

Bir kuchuk suv. yoqalab chopdi. Shishani yetib oldi.
Iskadi-iskadi, yuz oʻgirdi-ketdi.

Shisha oqib ketmish tarafdan bir odam buloq yoqalab
keldi.

Shoirlar bilan qoʻshqoʻllab koʻrishdi.

Daho odamni davraga marhamat etdi.

Odam uzun-kalta shishalarga qaradi. Shishalardan buloqqa yuz burdi.

— Qulluq, osh boʻlsin! — dedi. — Xush-xushvaqt ketsalaringiz, biz oʻtirganday gap. Bilsalaringiz, buloq tabiat
karomati...

— Bilamiz, brat, bilamiz!

— Bilsangiz, yaxshi. Anavi kuni besh-oltitasi shahardan
kelib... oʻtirib ketdi! Keyin bilsam, artistlar ekan. Artist
boʻlmay, qora yer boʻlgurlar, buloqqa choʻmilgani kamday,




kir paypoqlarini suvga otib ketibdi. Ayollar suvga kelsa,
satillariga paypoq ilashibdi. Tayoqni olib chopib keldim.
Juvonmarg oʻlgurlar ketib qolibdi...

Daho odam tirsagidan ushladi.

— Artist oʻz nomi oʻzi bilan artist, ha, artist! — deya
g'iljaydi. — Men shoir! Eshityapsizmi, shoir! Men — fazoga intilgan inson! Men — ona-tabiatni koʻz qorachigʻiday
asrab-avaylaguvchi posbon!

Odam anoyi boʻldi, gapi-da anoyi boʻldi:

— O'ʻzlaringiz shaharda yashab, tabiatni qanday qilib
qoʻriqlaysizlar? — dedi.

— Qo'ʻriqlaymiz, ha, qoʻriqlaymiz! She'rlar yozamiz,
xalqni tabiatni asrashga chorlaymiz!

Odam buloq yoqalab ketdi.

Xiyoldan keyin soy oʻng betida ikkita bola qora berdi.
Bolalar magnitofon qoʻyib keldi.

Shoirlar bildi, odam oʻgʻillarini koʻz-quloq boʻlib turish
uchun yubordi.

Davra qizidi.

Bir shoir Dahoning yelkalarini yopib turmish sochlarini
silab xirgoyi qildi:

— Soch emas bu, sharshara-ye, sharshara!..

Shoirlar biri qoʻyib biri Dahoni ulugʻladi:

— She'rlaringiz klassika!

— Potok soznaniya!

— Modernizm!

Shoirlar shu bahona oʻzlarini koʻz-koʻz qilgisi keldi.
Kimlarni oʻqishlarini bildirgisi keldi.

— Kafka!

— Kamyu!

— Prust!

Shoirlar bir-birlari sogʻligi uchun qadah koʻtardi.

— Joze Mariya!

— Keyrosh!

— Iya, salomat boʻlsinlar, ikkovi bitta odam-ku!

— Yo'g'-e!

— Ha, Saltikov-Shchedrin deganday gap-da!

— Shundaymi? Uf-f, kayfim oshdi...

Daho oʻzini mastlikka olib yonboshladi. Uyatdan
koʻzlarini yumib mudradi.

Bir shoir nashriyotdan kuyib gapirdi:




— Muharrir...oti nima edi?.. Oʻsha gʻirt toʻnka ekan!
Kitobimni oʻqib boʻlib, bu tarjimami, deydi.

— Qaysi, haligimi, u gʻirt savodsiz!

— Anavimi, u yoʻq odam!

— Birinchi jumladan boshlab yopishsa boʻladimi!
«Sherobod adirlari Grenlandiya aysberglari kabi oppoq yastanib yotar edi», deb oʻqib, oʻxshatish bunday boʻlmaydi,
deydi. O'rtoq, savod degan narsa bormi oʻzi, Steynbeklar
koʻp narsalarni Grenlandiya aysberglariga taqqoslab tasvirlagan, dedim. Eshakning qulog'iga tanbur chertding nima,
unga gapirding nima, vo-vo!

Shoir shahodat barmogʻi bilan kesakni urib koʻrsatdi.

Daho yozilib kelish uchun ketdi.

Chaylada yonboshlab yotmish bolalar magnitofonni
koʻtaribroq qoʻydi.

Buloq boʻylarini ashula oldi:

Kishi holimni bilmas, mehribonidin adashgonman,
Vatan ovoradurmen, doʻstonidan adashgonman...

Daho kela bermadi.

Shoirlar alagʻda boʻldi. Haydovchini yoʻlladi.

— Shoir akangizdan bir xabar oling, uka, — dedi. —
Aytib boʻladimi, begona joy...

Haydovchi xoʻp, deya qoʻzgʻoldi. Suv yoqalab yurdi.

Suv burilib oqar yerda oyoq ildi. Ajab sinoat koʻrdi:

Kun qirlar ortida botay-botay dedi.

Buloq suvlari oftob nurida yilt-yilt etdi.

Daho quyoshga tabassum bilan boqib xayol surdi.

Bir nima suvga yilt-yilt etib tushdi, shitir-shitir etib
tushdi.

Daho quyoshga shoirona-shoirona boqib... suvga choptirdi!

Haydovchi chappa burilib chopdi.

56

Daho buloq yoqalab keldi. Qoʻllarini chaydi. Silkibsilkib quritdi. Ashula kelmish tarafga oʻng qoʻlini shop
qilib baqirdi:

— Anavini hangratmasalaring-chi!

Bolalar yo, Daho gapini eshitmadi, yo, eshitib eshitmaslikka oldi.




Buloq boʻylari ashula ogʻushida qoldi:

Vatansiz benavodurmen, makonidin adashgonman,
Faribi koʻyi gʻurbat, xonumonidin adashgonman,
Va yo bir murgʻi vahshiy oshyonidin adashgonman.

Daho ashulaga qoʻl siltab oʻtirdi.

— Odam emas bular! — dedi. — Eshitsayam eshitmaslikka olib, molga oʻxshab oʻtira beradi!

Haydovchi yer boqib oʻtirdi. Kalla qashidi. Tolchoʻp
bilan yer chizdi.

Koʻngilxushlik davom etdi.

— O`zi, bu ashula kimniki? — dedi Daho.

— Kim biladi! Menimcha, matbuot shanba sonlari
uchun gʻazal yozib turadigan Kamtariy, Dehqoniy degan
shoirlarniki boʻlsa kerak!

— Ha-a, aytdim-a, primitiv dialektikada yozilgan deb!

Ulugʻ Furqatning ulug“ gʻazali buloq bo`ylari uzra
uchdi, yongʻoq yaproqlari uzra uchdi.

Tirikman zohirida, xalq bir odam gumon aylar,
Va lekin holi surat, tanda jonidin adashgonman.

Daho bir olmani artdi-artdi, yegisi kelmadi. Haydovchiga uzatdi.

— Lutfan taqdim etaman! — dedi.

Haydovchi bir olmaga qaradi, bir Daho qoʻliga qaradi.
Olmadi!

Ashula poyonladi.

— Xayriyat-ye, ovozi oʻchdi! — dedi Daho. — Endi,
buyam san'atda-a? Nima deb boʻkirdi? Bunday ashulani biz
ham ayta olamiz!

Daho quloch ochdi, dutor chalajak sozchi qiyofasini
oldi. Ovozini yoʻgʻonlatib aytdi:

Tirikman zohirida, xalq bir odam gumon aylar...

57

Daho togʻdan eniboq soʻradi:

— Nima bo'ldi, paxan?

— Binoyi boʻldi, binoyi. Urush ishtirokchilariga
oʻzlari olib kelib beradigan boʻldi.




— Ana, aytdim-ku, ana!

Daho soʻradi, serjant Orziqulov javob berdi.

Gap kunjaraga keldi.

Ana shunda Daho chidab turolmadi. Bolishdan lik etib
turdi. Tarsillatib kaftiga mushtladi.

Serjant Orziqulov seskanib tushdi.

— Eh, paxan, eh, paxan! — dedi Daho. — Siz, kunjara
kerak emas, dedingizmi?

— Shunday, shunday! Oʻzing aytding-da, shulxadan
yaxshisi yoʻq deb?

Daho tagʻin kaftiga mushtladi.

— Men aytgan boʻlsam, sheluxa yaxshi yemish, shu
sababli sheluxa soʻrang, deb edim! Kunjara sheluxadan ham
yaxshi-ku?

— Bilaman, shulxa bilan kunjarani aralashtirib bersa,
mol semiradi. Lekin sen, men nima desam, shuni qiling,
deding-da.

Daho shahodat barmogʻini chakkasiga nuqiladi.

— Bu kalla bilan Gitlerni qanday qilib tor-mor qilgansiz, paxan? Tasavvur qilolmayman!

— Shu yogʻigayam shukur, ulim, shuyam yoʻq edi.

— Ha, mayli, boʻlgan ish boʻldi, Shunday qilib, yemish
masalasi boʻldimi, paxan?

— Boʻldi, ulim, boʻldi.

— Yana qanday kam-koʻstingiz bor?

— Endi, shu molxona...— mingʻilladi serjant
Orziqulov.

— Molxona? Nima molxona? Qani, yuring-chi.

Daho otasi oldiga tushib molxonaga bordi. Molxona
ogʻzidan qaradi.

Molxona ikkita bolor yogʻochi siniq boʻldi. Siniq joyi
xiyol choʻkib turdi. Shu bois, bolor sinigʻiga ikkita ustun
tirogʻlik boʻldi.

— Shunday tura bersa boʻlmaydimi? — dedi Daho.

— Boʻladi, besh-olti yildan buyon shunday turibdi.
Tag'in-da tura beradi.

— Boʻlmasa nimaga molxona, molxona deysiz?

— Yomoni, qishda shu choʻkkan joyidan tomchi tomadi. :

— Unda bunday qiling, paxan. Ikkita ustunniyam olib
tashlang.

— Yoʻgʻ-e...




— Siz xoʻp deng, boʻling!

Serjant Orziqulov ikkita ustunni-da olib tashladi.

— Endi, tomga chiqing.

Serjant Orziqulov narvondan tomga chiqdi. Oʻgʻli aytmish ishni qildi: siniq bolorlar ustidan bir oyoqlab tepdi.

Bolorlar choʻrt sinib, ichkari tushdi. Ustidan tom
tuproq toʻkildi.

Molxona usti oʻra boʻlib qoldi.

— Ana endi tuman borasiz-da, shifer bilan yogʻoch
soʻraysiz!

Daho otasi qoʻliga ariza yozib berdi.

58

Serjant Orziqulov tagʻin tuman yoʻl oldi.

Oʻn oltinchi eshikni topib bordi.

— Hozir shifer bilan yogʻoch tugadi-ku, bova, — dedi
katta.

— Bilmasam...— deya yelkasini qisdi serjant
Orziqulov.

— Vaqtliroq aytsangiz boʻlardi, bova. Endi nima qilamiz? Picha sabr qilasizmi?

— O`zingiz bilasiz, katta. Ishonmasangiz borib koʻring,
tom teshilib yotibdi. Mana shunday teshik!

Serjant Orziqulov quchogʻini katta ochib koʻrsatdi.

— Mol-holingiz shu qishni oʻtkazolmaydimi? — dedi
katta.

— O'ʻtkazolmas-ov. U teshikdan qor-yomgʻir tugul,
xarsangtosh kirib ketadi, shunday.

— Unda, uyingizga taftish yuboramiz, bova. Bir-ikki
kun sabr qilasiz endi. Sizday-sizday besh-oltita juda muhtojlar bor. Shularni ta'minlaymiz.

Oʻn kunlardan keyin qishloq shoʻrosidan uchta odam
keldi. Molxona ostidan qaradi, molxona ustidan qaradi.
Yordam berajak boʻldi.

Serjant Orziqulov tag'in bir bor oʻgʻli kallasiga qoyil
boʻldi.

«Molxona muqaddamgiday boʻlsa, yordam bermasdilar, — deya oʻyladi. — Oʻgʻlimning kallasi shoir kalla-da».




59

Bu safar nazmboz oʻgʻil yolgʻiz keldi.

— Qalay, paxan? — dedi.

— Boʻldi, bari boʻldi. Ana, ogʻilxonamizgacha shipir
boʻp ketdi.

— Koʻrdim, koʻchadanoq koʻrdim.

— Xudo martabasini ulugʻ qilsin, koʻp yaxshi. katta
ekan. Xoʻp muruvvat qildi.

— Soddasiz, paxan, soddasiz! Mana, kim uchun qildi,
mana!

Daho shunday deya koʻkragiga urdi.

— Orqangizda kim turganini bilib turibdi, ha, rahbarlar
ham anoyi emas!

— Nima, katta seni taniydimi?

— Tanimasayam, ishqilib, biladi! Yozuvingiz chiroyli
ekan, dedimi? Boʻldi, bekorga bunday demaydi! Sizning
bunday yozolmasligingizni yaxshi biladi!

— Ishqilib, gapimni yerda qoldirmadi-da.

— Qoldirib koʻrsin!

Daho joylashib oʻtirib, tagʻin bir nima yozdi. Bu,
mashina arizasi boʻldi.

Ana shunda serjant Orziqulov yorildi.

— Endi, shu arizabozlikni qoʻy, ulim, — dedi. —
Odamning beti chidamay qoldi. Bugun bu, ertaga u...
Serjant Orziqulov qarigan chogʻida tilanchi boʻlib qolibdi,
demaydimi? Deydi! Tilanchi demasayam, moʻltoni deydi!

— E-e, paxan, siz foydangizni oʻylasangiz-chi, foydangizni! Tilanchi deydi, moʻltoni deydi!.. Shuyam gapmi?

— Gap, ulim, gap. Yoshim yetmishdan oshdi.
Urushda...

— Endi, paxan, hozir oshkoralik davri... Urushgan
boʻlsangiz... oʻzingiz uchun urushgansiz!

Serjant Orziqulov seskandi.

Piyolasidagi choy chayqaldi. Oʻngiriga bir-ikki tomchi
choy tomdi.

Piyolasini shoshib dasturxon qoʻydi. Oʻg'liga tikildi.

— Nima-nima? — dedi.

— Urushgan boʻlsangiz, oʻzingiz uchun urushgansiz!
Xafa boʻlmang, paxan, hozir oshkoralik davri! Siz otmaganingizda, nemis otar edi! Oqibat, urushdan qaytib kelmas
edingiz! Xullas, oʻz joningizni saqlash uchun urushgansiz!




— Tagʻin gaping bormi?

— Qaltiramang, paxan, qaltiramang! Hozir oshkoralik
davri!

— Boʻlsa, aytib qol, armonda qolma!

— Men sizga foydangizni gapirsam, darrov achchig'ʻingiz keladi, paxan! Oʻsha vaqtda tugʻilganimizda biz
ham urushga borgan boʻlardik! Zamonangiz toʻgʻri kelib,
urushga boribsizmi, endi shundan foydalaning deyapman!
Besh kunligingiz bormi-yo“qmi, bola-chaqangizni ta'minlab
keting, deyapman! Ana, nima deyapman!

— Ta'minlamay, nima qilyapman? Ana, molxonagacha
shipir bo“lib ketdi. Kimning molxonasi shipirli?

— E-e, bular bir tiyin, paxan, bir tiyin!

— Boʻlmasa, tagʻin nima deysan?

Daho qoʻlidagi qogʻozni koʻz-koʻz qildi.

— Mana, nima deyman! Mashina, mashina!

— Ota-bovam piyoda yurgan!..

— Chin, paxan, chin, otangiz mashina minmagan!
Sababi, u zamonda mashina boʻlmagan! Hozir esa bor!

— Mashina kerak boʻlsa, oʻzing bor!

— Men borishim mumkin, paxan. Lekin menga mashina
bermaydi, paxan, bermaydi! Mashina tugul, gugurt soʻrab
boray, bermaydi! Sizga esa beradi! Sababi, siz yaxshimiyomonmi, urushda boʻlgansiz, orden-medal olgansiz! `

— Kunim adirda oʻtadi, men mashinani nima qilaman?

— To'ʻporisiz, paxan, toʻporisiz! Yana-tagʻin, urushda
boʻlganman, deysiz! Bu kalla bilan qanday qilib urushgansiz, tasavvur qilolmayman! Sotamiz! Tushundingizmi?
Sotamiz! Mashina qoʻlda qirq ming turadi! Qirq ming!
Davlat narxi esa bor-yoʻgʻi oʻn ming!

Shunda, serjant Orziqulov shashtidan tushdi.

«Haqiqatan ham koʻp pul boʻlar ekan», deya oʻyladi.

— Hali mana bu nevaralaringizni uylantirish kerak
boʻladi, joylantirish kerak boʻladi! — dedi Daho. — Buning
uchun pul kerak boʻladi, paxan, pul!

«Bolaning kallasi ishlaydi, — deya oʻyladi serjant
Orziqulov. — Ming qilsayam, shoir kalla-da».

— Mayli, mashina arizaniyam olib boraman, — dedi
serjant Orziqulov. — Lekin oldin tosh yoʻl bilan jo“mrak
hal boʻlsin. Besh qoʻlni barobar ogʻizga tiqsak, yaxshi
boʻlmas. .




— Ha-a, yashang, paxan! Oʻzimning paxanimdan-da,
oʻzginamning paxanginamdan-da!..

Daho otasini choʻlpillatib oʻpib oldi.

— Lekin buni ogʻzingizdan chiqarmang, paxan...

60

Dasht osmonday bepoyon boʻldi.

Ufq alvon-alvon boʻldi.

Oqshom musaffo-musaffo boʻldi.

Bepoyon dasht uzra toʻrgʻaylar havoladi.

Charx urib chuldiradi, charx urib boʻzladi.

Daho shoirona-shoirona boqib odimladi.

Izidan sakkiz yashar jiyani ergashdi. Qoqilib-surinib
ergashdi. Burnini kovlab-kovlab ergashdi.

Daho bir xarsangtosh oldida oyoq ildi.

Kamzulini buklab-buklab toshga qoʻydi. Tushib ketmasin deya, kamzul koʻkrak choʻntagidagi daftar-qalamni
bosib-bosib qoʻydi.

Daho tosh oʻngida, jiyan tosh chapida oʻtirdi.

Daho papiros burqsitdi. Dashtga termulib xayol surdi.

Dasht uzra toʻrgʻaylar charxpalak boʻldi, to'ʻrgʻaylar
yulduzday uchdi, toʻrgʻaylar joyida muallaq qotib qoldi.

Toʻrg'ʻaylar sozi koʻngilni oromladi, toʻrgʻaylar sozi
koʻngilni sozladi.

Besh-o“n qadam oldin toshlar orasidan bir toʻrgʻay
oʻqday otilib uchdi. Toshlar uzra muallaq boʻlib chuldiradi.
Tagʻin toshlar aro shoʻngʻidi, tagʻin samoda havolandi.

Jiyan ana shu toshlarga qarab chopdi. Qoʻllarini tizzalariga tirab enkaydi. Enkaydi-enkaydi, qomatini oldi.

— Togʻa, manavinga qarang! — dedi.

Daho imillab qoʻzgʻoldi. Jiyani oldiga bordi.

Toshlar orasida xas-choʻpdan bino boʻlmish in boʻldi.
Inda patlar toʻshogʻlik boʻldi.

Inda ikkita polapon qimir-qimir etdi...

Polaponlar pati boʻlmadi, polaponlar qanoti boʻlmadi.

Polaponlar hali jish boʻldi!

Polaponlar pitir-pitir etdi. Indan yerga tushgisi keldi.
Yo'rgʻalab-yoʻrgʻalab yurgisi keldi. Havolanib-havolanib
uchgisi keldi.

Ammo nachora, dard boru, darmon yoʻq boʻldi!




Polaponlar ogʻzini kappa-kappa ochdi. Norasta-norasta
ovoz berdi:

— Chiy-chiy-chiy!..

Daho choʻkkaladi. Indan bir choʻp sugʻurib oldi. Choʻp
uchini polapon og'ziga olib bordi.

Polapon ogʻzini yumib oldi.

Daho choʻpni shaylab turdi.

Intiho, polapon tagʻin ogʻzini ochdi.

— Chiy-chiy-chiy!..— dedi.

Daho choʻp uchini polapon ogʻziga tiqib yubordi.

— 0, kirdi! — dedi.

Jiyan seskanib tushdi.

Polapon toʻlgʻondi, polapon talpindi.

— Chiy-chiy-chiy... — degisi keldi.

Daho choʻp bilan polaponni turtdi.

Polaponda hayot nishon bermadi!

Toʻrgʻay boshlari uzra charx urib boʻzladn.

Shunda, toshlar orasidan haddan ziyod nimjon ovoz
keldi.

Daho toshni koʻtarib qaradi.

Tosh ostida yongʻoqday chipor moyak boʻldi. Moyak
yorigʻidan bir tumshuq chiqib turdi. Tumshuq vaqti-vaqti
bilan qimirladi. Hayotga talpindi.

— Bechora-ye, chiqolmayapsanmi? Hozir chiqaramiz,
hozir. Avval bir suv ichib ol!

Daho shunday deya, ogʻzida tupuk toʻpladi. Tupugini
avaylab moyak yorigʻiga toʻkdi.

Moyak yorigʻi balg'amga toʻldi.

Daho papirosini burqsitib-burqsitib tortdi. Cho'ʻgʻini
polapon tumshugʻiga olib bordi. Choʻgʻ tupukda jiz-jiz
etdi.

Jiyan ingrab yubordi.

Toʻrgʻay boshlari uzra charx urib boʻzladi.

Daho moyakni indan oldi. Aylantirib qaradi.

Polaponda jon asari boʻlmadi!

Daho moyakni otib yubordi.

Polapon bir yon boʻldi, beshigi bir yon boʻldi!

Toʻrgʻay boshlari uzra charx urib boʻzladi.

Jiyan chinqirib yubordi. Tog'asi tizzasiga yuzlarini
yashirib yigʻladi.

— Nimaga yig'laysan? — dedi Daho. — Choʻqib oladi
deb qoʻrqyapsanmi? Choʻqib koʻrsin, tosh bilan solaman!




Jiyan oʻ“pkasini bosolmay yigʻladi. Koʻzi qiri bilan yerda
sulayib yotmish polaponga qaradi. Tagʻin yuzlarini yashirdi.

— Ketdik, jiyan, ketdik, — dedi Daho.

Jiyan ketiga qaray-qaray ergashdi.

Daho kamzuli oldiga keldi. Birdan afti burishdi.

— Tfu! — dedi.

Jiyan olgʻa oʻtib qaradi.

Kamzul koʻkrak choʻntagida turmish daftar-qalamga...
qush oʻtirib ketdi!

61

Katta bir serjant Orziqulovga qaradi, bir derazaga qaradi. Tashqari tikilib oʻyladi.

Serjant Orziqulov qoshiga kelib oʻtirdi. Barmoqlarini
bir-biriga kiydirdi. Serjant Orziqulovga tikildi.

— Bova, — dedi, — bir gap aytsam, birovga aytmaysizmi?

— Qandaychikin gap?

— Yoʻq, siz oldin ayting-da. Masalan, oʻgʻlimga aytmayman, deng-da.

«O'ʻgʻlimdan qoʻrqar ekan, — xayol qildi serjant Orziqulov. — Oʻgʻlimning koʻkragiga mushtlaganicha bor ekan».

— Ayta bering, aytmayman.

— Gap bunday, bova. Siz ana shu oʻgʻlingizni chaqaloqdan goʻdak qildingiz, go“dakdan bola qildingiz, boladan
yigit qildingiz. Xullas, bir parcha etni odam qildingiz.
Toʻg'rimi gapim?

— Shunday, shunday!

— Keyin, oʻqitdingiz, uylantirdingiz, joylantirdingiz.
Buyam mayli, bu, har bir ota-ona burchi. Eng dahshatlisi,
urushda boʻldingiz! Jon olib, jon berib keldingiz, qon
kechib keldingiz. Kim uchun qon kechib keldingiz? Avvalo,
ana shu farzandlar uchun! Qola bersa, ana shu el-yurt
uchun! Ana shu el-yurtni deb, ajdarho ogʻziga qoʻl tiqib
keldingiz! Gitler ajdarho edi-da, toʻgʻrimi gapim?

— Shunday, shunday!

— Shunday ekan, farzandlardan qarzingiz qolmadi! Elyurtdan qarzingiz qolmadi! Jamiki burchingizni bajarib
boʻldingiz! Endi, oyoqni uzatib yoting! Farzandlar oʻz kunini oʻzi koʻrsin!




— Endi, katta, shu nevaralar...

— Kecha farzand tashvishi deb chopdingiz, bugun
nevara tashvishi deb chopyapsiz. Ertaga chevara tashvishi
keladi, indinga evara tashvishi keladi. Dunyo shunday,
bova! Endi siz qoʻying, bova, damingizni oling! Nevaralar
oʻz kunini oʻzi koʻrsin!

— Shunday, katta, shunday!

— Oʻlmang, bova! Mayli, bu aytganingizniyam bajarib
beraman! Imkoniyat boʻldi degandan oʻzim xabar qilaman!

Serjant Orziqulov qoʻyniga qoʻl soldi.

— Manavini...

— Yoʻq-yoʻq, bova, ariza oʻzingizda tursin. Bu yerda
nima koʻp, qogʻoz koʻp, yoʻqolib qoladi. Oʻzim xabar qilaman, oʻshanda olib kelasiz. Qani, qoʻlni bering. Xayr,
omon boʻling.

62

Daho oqshom vaqti keldi.

Koʻcha bosh-adogʻiga qaradi.

Serjant Orziqulov oʻgʻli nimaga qarayotganini bildi.

— Ijobat boʻlmadi, ulim, ijobat bolmadi, — dedi.

— Koʻrib turibman, boʻlmaganini.

— Lekin oʻzim xabar qilaman, dedi.

— Arizani olib qoldimi?

— Yoʻq, ariza qoʻynimda turibdi, mana.

— Unda, boʻlmaydi!

— Yoʻq, boʻladi, dedi. Soʻgʻin xabar beraman, dedi.

— E-e, qachongacha xabar olasiz? Toʻrt marta bordingizmi? Toʻrt marta! Shu vaqtgacha boʻlsa boʻlardi-da!
Men, xalqimni sarson qiladiganlarga koʻrsatib qoʻyaman!

Daho shunday deya ichkariladi.

Izidan yoronlari yurdi.

Yoronlar davra boʻlib oʻtirdi.

Serjant Orziqulov dasturxon yoydi. Choy olib keldi.

— Oʻtiring, paxan, oʻtiring, — dedi Daho.

— Bemalol choy ichib oʻtira beringlar. Men oʻchoqqa
oʻtin yorib berayin, — dedi serjant Orziqulov.

Daho yoronlari bilan maslahatlashdi-maslahatlashdi,
qog'ʻoz-qalam oldi. Ichkari uyga kirdi.

Bu orada serjant Orziqulov keldi.

— Ay, yashanglar, ullarim, — dedi.




Choynakni qimirlatib-qimirlatib koʻrdi. Choyi tugaganini bildi. Choy damlab keldi.

Asfalnishin boʻlib oʻtirdi. Choy qaytardi. Choy quyib
berdi.

Xiyol oʻtdi, Daho keldi. Yoronlariga bir qogʻoz uzatdi.

Yoronlar birin-birin oʻqidi. Bosh irgʻab-irgʻab oʻqidi.

— Goʻzal! — dedi. — Lekin bu odamlar qayerda,
Daho?

— Shu qishloqda, qayerda boʻladi.

— Bular qoʻl qoʻyarmikin?

— Men aytaman-u, xalqim yoʻq, deydimi? Jon deydi!
Men elga ogʻiz solsam, el jon deydi-ya, paxan?

— Jon demasayam, ishqilib, yoʻq demaydi. Ayniqsa,
Orolni asraylik, deya ma'ruza qilayotganingdan buyon, el
izzatingni qilib qoldi!

— Ana, eshitdingizmi? Xoʻ-oʻsh, Ochil jiyan koʻ`rinmaydi, paxan?

— Jiyaning ulfatlari bilan yurgandir-da. Nima edi?
Xizmat bormi? Boʻlsa, ayta ber. Mana, oʻzim bor.

Daho bir qator ism-sharif oʻqidi.

— Ana shularni uyga aytib keling, paxan!

— Nima, zaril ish bormi?

— Bor, zaril ish bor!

— Unda, enangga aytayin-da, xoʻrakni moʻlroq qilsin?

— Boring, shunday qiling!

63

Serjant Orziqulov bir osh pishirimlar oʻtib qaytib keldi.

— Aytdim, bari boramiz, dedi, — deya bosh irgʻadi.

Yoronlar Dahoga qarab bosh irgʻadi.

— Mabodo bu bilan ham boʻlmasa nima qilamiz-a? —
dedi Daho.

Yoronlar pinak buzmadi.

— Unda, oʻsha iflosning kavushini toʻgʻrilab qoʻyamiz, — dedi.

— Qanday qilib kavushini toʻgʻrilaysiz?

— Toʻg'rilaymiz-da. Siz Toshkentda yurgan odamsiz,
Daho. Biz tumanda ishlaymiz. Tumanda kim qanday, barini bilamiz!

— Masalan, oʻsha rahbar haqida nimani bilasiz?

— Umi? U... u, uchiga chiqqan buzuqi-ku!




— Buzuqi? Buzuqiligini qayerdan bilasiz?

— Butun tuman biladi!

— Bilishning oʻzi boʻ“lmaydi-da. Dalil kerak, dalil! —
dedi Daho.

— Dalil koʻp.

— Masalan?

— Masalan, bir koʻkkoʻz oʻrinbosari bor. Paxtaday
oppoqqina ayol. Ana shu koʻkkoʻz oʻrinbosari bilan yuradi.
Kuppa-kunduz kuni shu koʻkkoʻzni mana bunday qilib tizzasida olib oʻtiradi...

Yoron tizzasida goʻdak quchoqlab oʻtirmishday qilib
koʻrsatdi.

Serjant Orziqulov e'tibor bilan koʻrdi, qunt bilan
eshitdi.

Daho kaftlarini bir-biriga ishqadi. Olma poʻstlogʻini
qulochkashlab dasturxonga urdi.

— Boʻldi! — dedi. — Eshitdingiz-a, paxan, shikoyatni
e'tiborga olsa oldi, olmasa, ustidan yuqoriga yozamiz!
Maishiy buzuqlarga davlat idoralarida oʻrin yoʻq, deb yozamiz!

64

Birin-ketin urush ishtirokchilari kirib keldi.

Daho urush ishtirokchilariga bir-bir qarab oldi.

Goʻyo majlisda soʻzlamoqchiday tomogʻini qirdi.
Ovozini atayin yoʻgʻonlatdi. Tantanali suratda soʻz boshladi.

— Hammamiz uchun hurmatli va aziz urush qahramonlari! — dedi. — Biz qalam ahli haqiqatni barqaror etish
uchun keldik! Toptalgan haqiqatni izlab topishga yordam
berish uchun sizlarni chaqirdik!

Bir chol qulogʻi ogʻir shekilli, qabatida oʻtirmish yigitdan soʻradi:

— Nima deyapti? — dedi.

— Haqiqatni izlab topish kerak, deyapti! — dedi yigit.

Daho gapida davom etdi:

— Mana siz, Qulmat bova, oqsaysiz! Jabhalarda
oyogʻingizdan yarador boʻlib keldingiz! Natijada Qulmat
choʻloq, deb taxallus... yoʻq, laqab oldingiz! Qulmat
choʻloq! Ona-Vatan uchun choʻloq boʻlish! Ona-Vatan hurmat-e'tibori esa bu!




— Xudoga shukur, nevaram, toʻkin-sochinchilik, yeyish-ichishdan kamchiligimiz yoʻq.

— Kamchiligimiz yoʻq? Ay, otaxon-ye! Koʻchangizni
qarang, koʻchangizni! Shu koʻchadan yurib boʻladimi?
Hatto, mashinada yurib boʻlmaydi!

— Umrimiz shu koʻchada oʻtdi, nevaram, endi,
buyogʻiyam bir gap boʻlar.

— Yoʻq, otaxon, yoʻq! Umringiz bunday oʻtmaydi!
Mana, biz bor! Endi oynaday ravon yoʻlda yurasizlar! Sizlar
bunga munosibdirsizlar! Ulugʻ“ Vatan urushi! Jabha!
Moskva! Berlin!

— Yoʻq, men Berlingacha borganim yoʻq, nevaram.
Men Bulgʻoriyani ozod qilishda tizzamdan oʻq yeb qaytib
kelib edim.

— Baribir! Urushda boʻlganmisiz? Boʻlgansiz! Mayibmajruh boʻlganmisiz? Boʻlgansiz! Jaydari xalq aytganday,
choʻloqsiz! Qulmat choʻloq!

— U-ku, chin, nevaram.

— Bo'ʻpti-da!

Daho yoronlariga qarab oldi.

— Eshityapsizlarmi, bular haliyam foyda-ziyonini bilmaydi! Bular bu toʻporiligi bilan qanday qilib urushgan,
tasavvur qilolmayman. Eh, oʻzim urushda boʻlmadim-da!..

Shunda, yosh yigit gap qoʻshdi:

— Endi, bovalar qaridi, shoir aka, qaridi, — dedi. —
Birovi kar boʻp qoldi, birovi shapkoʻr boʻp qoldi, birovi
joyidan turolmay qoldi...

— Mana, siz, uka? — dedi Daho. — Otingiz nima edi?
Ha, Avaz! Mana, siz urush qatnashchisiz...

— Biz urush qatnashchisi emas, shoir aka. Biz Afgʻonistonda boʻlib keldik, xolos.

— Boʻlmasa, unda sizni kim deydi?

— Bizni «afgʻon», deydi.

— Avazboy, Afgʻonistonga dam olish uchun borib
keldingizmi? Albatta, urushga-da!

— Chin, lekin afgʻon boshqa, urush boshqa...

— Afg'onistonda lola sayli boʻlmadi, urush boʻldi,
urush! Siz shu urushda baynalminal burchingizni bajarib
keldingiz, baynalminal! burchingizni!

— Chin, baynalminal burchimizni bajarib keldik, chin.

— 0-0-0, baynalminal burchni bajarishning oʻzi




boʻlmaydi! O-0-0, dushman oʻqi quloqlar ostidan viz-viz
oʻtib turadi! Goh oʻng tarafda, goh chap tarafda dushman
bombalari paq-paq yorilib turadi! Har qadamda dushman
minalari gumbur-gumbur portlab turadi! Dushman samolyotlari ajal urugʻini sochib turadi! Suv osti kemalari patirputur torpedo otib turadi!..

— Afgʻonistonda ichgani suv yo'q, shoir aka, suv osti
kemasi nima qiladi?

— Nega suv yoʻq? Amudaryo-chi? Qadimiy Jayhun?

— Men Afg'onistonda boʻlganim bilan dushman yuzini
koʻrganim yo'q, shoir aka.

— Unda, nima ish qildingiz?.

— Oziq-ovqat omborxonasida ishladim.

— Ana, ana! Siz oziq-ovqat bermaganingizda lashkar
och qolar edi, jangda magʻlub boʻlar edi! Orden-medallardan bormi?

— Sandiqda bir-ikkita bor edi shekilli.

— Iya, nimaga sandiqda yotadi? Taqish kerak, olib
taqish kerak! Mana, otaxonlarimizni qarang, koʻkraklari
yalt-yult qiladi! Koʻz quvonadi! Siz ham taqing-da!

— Qo'ying, shoir aka, qoʻying, uyalaman.

— Soddasiz, Avazboy, soddasiz. Uyalsangiz, bu dunyoda ochdan oʻlasiz!

65

Daho urush ishtirokchilarini ruhan arbadi, qalban eladi.

Oxir-oqibat, chollar ma'qullab bosh irgʻadi.

Birov tuzumni soʻkdi, birov orden-nishonni soʻkdi,
birov kattani soʻkdi!

Daho ana shunda oʻzi yozmish arizani oʻqib berdi.

Urush ishtirokchilari bir ovozdan rozilik berdi.

Daho arizani ohista bir chetga surdi. O'rniga oppoq
qogʻoz qoʻydi.

Urush ishtirokchilari Daho yuziga-da qaramay qoʻl
qoʻyib berdi.

Faqat «afg'on» Daho yuziga qaradi.

— Ariza uyoqda qoldi-ku, shoir aka? — dedi.

— Endi, «afgʻon» uka...— deya kalovlandi Daho. —
Ha-ha, ariza oxirida imzo uchun boʻsh joy qolmadi, ha! Qoʻl
qoʻya bering, «afgʻon» uka, hamma qog'oz, bir qogʻoz!




«Afgʻon» qoʻlida qalam, oʻyladi-oʻyladi, shartta qoʻl
qoʻyib yubordi.

Qulmat choʻloq achchiq bilan qayta-qayta qoʻl qoʻydi.

— Mana boʻlmasa, mana! — dedi.

— Yashang, otaxon, yashang! — dedi Daho. — Qoʻsh
imzo boʻldi, qoʻsh imzo! Ziyoni yoʻq! Qoʻsh imzo, masalani
qoʻshqoʻllab ma'qullash boʻladi!

— Boʻldimi, endi keta bersak, maylimi? — dedi urush
ishtirokchilari.

— Yoʻq, shoshmanglar, otaxonlar. Paxan, qozondan bir
xabar oling, palov pishdimikin! Men vatan uchun qon
toʻkkan tabarruk xalqimni quruq ogʻiz jo'natmayman!

Serjant Orziqulov ikkita lalmi toboqda palov olib keldi.

Daho tomogʻiga chertib-chertib aytdi:

— Endi, aybga buyurmaysizlar, haligidan yoʻq, —
dedi. — Hademay namoz oʻqishni boshlamoqchiman. Toatibodatga berilmoqchiman.

— Bali, ulim, bali! — dedi urush ishtirokchilari.

— Asl musulmon farzandi shunday boʻladi!

Daho qulochlarini katta ochdi. Ogʻzini toʻldiribtoʻldirib aytdi:

— Sizday tabarruk xalqim qon toʻkib himoya qilgan
vatan uchun munosib farzand boʻlmasam boʻlmaydi-da!

— O'zi, kolxozimizga oʻzingiz rais boʻlsangiz boʻlar
ekan! — dedi urush ishtirokchilari.

Daho qoʻl siltadi.

— Yoʻq, vaqtim yoʻq! — dedi. — Ijod, ijod!

66

Serjant Orziqulov palovdan keyin toʻqson besh choy
suzdi.

Oʻg'ʻliga choy uzatdi.

— E, yashang, paxan, yashang! — deya choyni oldi
Daho. — Paxan, endi, qachon tuman joʻnaysizlar?

— Bilmasam, — deya yelka qisdi serjant Orziqulov. —
Qachon desang, shu.

Daho urush ishtirokchilariga qaradi.

— Xoʻsh, qachon safar qilasizlar, tabarruk otaxonlar? — dedi.




Urush ishtirokchilari angraydi. Bir-biriga qaradi. Yelka
qisdi.

Sukunatni «afgʻon» buzdi.

— Men borolmayman, shoir aka, — dedi. — Maktabda
darsim bor.

— Biz ham shu, — dedi urush ishtirokchilari. —
Tirikchilik, ulim, tirikchilik!

Daho arizani roʻkach qildi.

— Bu tirikchilik emasmi? — dedi. — Bundan ortiq
tirikchilik bormi?

— Siz shaharda yashaysiz-da, ulim, — dedi urush
ishtirokchilari. — Oʻtin-cho“p demaysiz. Issiq-sovugʻingiz
oldingizda, shu bois, orqayin boʻlib yurasiz. Bizda, mana,
serjant Orziqulov biladi, bir kallada ming xil tashvish.

— Men aslo bormayman, — dedi Qulmat choʻloq. —
Shaharlab kelguncha bir kun oʻtadi. Shundayam, avtobus
boʻlsa. .Odam idoralarda ikki-uch osh pishirimlab oʻtirib
qoladi. Shundayam, kattalar qabul qilsa. Boʻlmasa, siz qabulida oʻtirasiz, kattalar orqa eshigidan chiqib ketadi.
Nafaqam masalasida boshimdan oʻtib edi.

— Siz, otaxon, mana shunday orden-medallar taqib
borasiz, birdan kirib ketasiz!

— Orden-medal taqib. borishdan armon qolmadi,
nevaram. Menga oʻxshagan orden-medallilar toʻlib yotibdi!

Urush ishtirokchilarini koʻndirish qiyin boʻldi. Shunda,
serjant Orziqulov urush ishtirokchilari joniga ora kirdi.

— Unda, arizani olib, oʻzim bir borayin qani, — dedi serjant Orziqulov. — Mabodo, qoʻl qoʻyganlar kelsin, desa,
yoppa-baraka bir borib kelasizlar, binoyimi?

— Mayli, bir borishga borib kelamiz, mayli.

Urush ishtirokchilari shunday deya, uy-uylariga tarqaldi.

Daho otasini zim-ziyo hovli chetiga qoʻltiqlab bordi.

— Gap bunday, paxan, — dedi. — Ana, imzolar askarday saf boʻldi. Endi... shu, toshyoʻl bilan jo“mrak tashvishini boʻldi qilamiz, paxan.

Serjant Orziqulov xushhol boʻldi.

— Men aytib edim-ku... "

— Juda bilib aytgan ekansiz, paxan, juda! Ota-bobolarimiz chang yoʻldan yurgan, ariqdan suv ichgan!
Bizniyam chang yoʻl koʻtaradi!




— Ana endi oʻzingga kelyapsan!

— Endi, paxan... yuqoriga mashina arizani uzatasiz,
kelishdikmi?

Serjant Orziqulov ana shunda oʻgʻli maqsadini bilib
oldi.

— Uyat boʻladi, ulim, uyat boʻladi! — dedi.

— Nimasi uyat boʻladi? Ana, qator-qator imzo. Men
bekorga alohida qogʻozga imzo qo'ydirib olmadim! Jamoa
boʻlib soʻrasa, darrov beradi!

— Odamda tayin boʻlsa-da, ulim. Oldin toshyoʻl deb,
birdan mashina desam. Yoʻl biryoqli boʻlsin qani. Soʻgʻin,
mashina boʻladi.

— Ha, mayli... Unda, dadil-dadil gaplashing, paxan.
Qoʻrqmang, oʻzim bor!

— Bundan ziyod qaytib gapirishayin?

— Sening aytganing boshqadir, deng! Boyagi gaplar
yodingizda-ya? Gʻing desang... yozaman deng!..

67

Serjant Orziqulov ostonada oyoq ildi.

Choponi yoqalarini ochdi. Orden-nishonlarini koʻrimli
qildi.

Ammo... ichkarilash uchun beti boʻlmadi!

«Tagʻin keldingmi, chol, desa, nima deyman?» deya
oʻyladi.

Oʻyladi-oʻ“yladi, qoʻynidan buklogʻlik qogʻozni oldi.
Katta ochdi.

Olgʻa uzatib ichkariladi.

Zarang tayogʻini burchakka suyab qoʻydi.

Arizani endi qoʻshqoʻllab ushladi. Oʻzidan bir qadamcha olgʻa uzatdi. Katta sari yurdi.

«Qoʻlimda qogʻoz koʻrib, rahm qiladi», deya umidlandi.

Chin, qulogʻida telefon ushlab oʻtirmish katta serjant
Orziqulov qoʻshqoʻllab uzatib kelmish qogʻozga tikilib
qoldi.

— U nima? — dedi.

Serjant Orziqulov ariza deyishini-da bilmadi. Ushbu
soʻzlarni ogʻziga ep koʻrmadi! Ushbu soʻzlarga tili bormadi!

— Ana, ana! — dedi.

— Nima ana?




— Noma, noma!

— Noma? Qani, bering-chi.

Katta shunday deya, telefonni joyiga qoʻydi. Serjant
Orziqulov uzatib turmish qogʻozni oldi. E'tibor bilan qaradi. Ketiga chalqaydi. Yelkasidan nafas oldi.

— Uf-f! — dedi. — Bilaman, toʻrt marta oʻqidim, bilaman!

— Yo'q, bu boshqa, bunda...

Serjant Orziqulov barmoqlari bilan havoda imzo qoʻyib
koʻrsatdi.

— Bunda qoʻl bor, katta, qoʻl!

Katta arizani tagʻin ochdi. Oxirini qaradi. Peshonasi
tirishdi. Lablari choʻchchaydi.

— Uh-u-u! — dedi. — Doniyorov, Toshboyev,
Zayniddinov... Zayniddinov Aliboy, Aliboy...

Katta derazaga qarab oʻyladi. Keyin, serjant
Orziqulovga qaradi.

— Bova, bu Zayniddinov Aliboy urushdan qaytib
kelmab edi shekilli?

— Shunday, rahmatlik qaytib kelmadi, shunday.

— Unda, shikoyatga qanday qilib qoʻl qoʻydi?

Ana shunda serjant Orziqulov nima gapligini angladi.
Bir boshqa boʻlib qoldi.

«Hay, shum-a, shum shoir-a! — deya oʻyladi serjant
Orziqulov. — Senga tiriklarning imzosi yetmasmidi? Endi
nima desam boʻladi?»

— Endi, katta...— deya kalovlandi. — Aliboy el-yurt
uchun urushda jon berdi, shunday. Endi, otasi uchun bolachaqasi toshyoʻldan yursin, deymiz-da. Otasi uchun bolabaqrasi joʻ“mrakdan suv ichsin, deymiz-da.

— Tushundim, bova, tushundim. Urush qurbonlari
yetim-yesirlariga albatta yordam beramiz. Ammo hali-hozircha ilojimiz yoʻq. Iloji boʻlsin, darho! yordam beramiz.

— Nimaga iloji yoʻq ekan? Shuncha nimaning iloji
boʻladi-yu, bir shu toshyo“l bilan joʻmrakning iloji
boʻlmaydimi? Hali....

Serjant Orziqulov chap qoʻynini ushladi.

«Hali toshyo'l arizasi nima emish, qo'ynimda mashina
arizasiyam bor, mana», deyayin-deyayin, dedi!

— Shunday bir katta rayon uchun besh-olti mashina
tosh bilan, yosh bolaning chuldiriday keladigan manavinday joʻ“mrak nima degan gap? — dedi.




— Chin, hech gap emas, bova, chin. Bilasizmi-yoʻqmi,
rayon ham roʻzgʻorday gap, bova. Bugun bu yoʻq boʻladi,
ertaga u yoʻq boʻladi. Kuni kelsa, bari boʻladi! Hozir bozor
yoʻliga oʻtyapmiz. Shu sabab, koʻp tanqischilik boʻlyapti.

— Ulugʻ“ Vatan urushi eskirdi desalaring, ana, Afgʻonistonda...

Serjant Orziqulov shahodat barmogʻi bilan stol chertdi.

— Afgʻonistonda...

— Baynalminal! — dedi katta.

Serjant Orziqulov ketma-ket stol chertdi.

— Ha-ha, shunday! Afgʻonistonda ana shundaychikin
burchini bajarib kelganlar bor! Bizni ikrom qilmasalaring
ham, ana shu burchni bajarib kelganlar izzatini qilinglar!

— Biz Ulugʻ Vatan urushi qatnashchilariniyam,
Afgʻonistonda baynalminal! burchini bajarib kelganlarniyam
hurmat qilamiz, bova.

— Afgʻonistonda haligidaychikin...

— Baynalminal!

— Ana shundaychikin burchni bajarib kelishning oʻzi
boʻlmaydi, shunday!

— Boʻladi, bova, boʻladi.

— Shu bilan beshinchi bor kelishim, qachon boʻladi?
Bu idorami, nima oʻzi?

— Shunday deya bersangiz, meni xafa qilasiz, bova.
Soʻgʻin, ikkovimizniki boʻlmaydi...

68

Ana shunda serjant Orziqulov joyidan lik etib turdi.

— Boʻlmaydi? — dedi. — Nimaga boʻlmaydi?

— Uf-f, oʻtiring, bova, oʻtiring! Gapga quloq solmasangiz, ikkovimizning oshnachiligimiz boʻlmaydi, deyapman!

— Gapga quloq solmay nima qilyapman?

— Obroʻyingizni saqlang, deyapman-da, bova!

— Obroʻyimga nima qilibdi?! Men Maskovdan
Berlingacha Gitler quvib borib edim! Men oltita «til» ushlab kelib edim! Men generallardan rahmatnomalar olib
edim, generallardan! Men uch joyimdan oʻq yeb edim!
Shunday! .

— Tavba qildim, bova, tavba qildim!

— Men sendayin...

Serjant Orziqulov kaftini qulogʻiga tutib koʻrsatdi.




— Idorada mana bunday qilib qulogʻimga telefon
qoʻndirib oʻtirmab edim! Shunday!

— Xoʻp, deyapman-ku, bova, xoʻp!

— Xoʻp demay koʻr qani! Gʻing desang...

Katta birdan oʻzgardi. Yuzlari qahrli tus oldi.

— Xoʻp demasam, nima qilasiz? — dedi.

— G`ʻing desang... yozaman!

— Nima qilasiz?

Serjant Orziqulov barmoqlarini stol uzra yugurtirib
koʻrsatdi.

— G'ʻing desang... mana bunday qilib yozaman! Sening
aytganing boshqadir!

— Qayoqqa yozasiz?

Serjant Orziqulov shahodat barmogʻi bilan shiftga ishora berdi.

— Gorbachyovga yozaman!

— Nima deb yozasiz?

— Ana shu katta... koʻ“kkoʻz oʻrinbosari bilan... shunday-shunday, deb yozaman!.

— Nima-nima?

Katta ohista-ohista joyidan qoʻzgʻaldi. Koʻzlari ola-ola
boʻldi.

— Ana shu katta ish vaqtida...

Serjant Orziqulov tizzasida goʻdak quchoqlab turmishday qilib koʻrsatdi.

— Ko`ʻkkoʻz oʻrinbosarini mana bunday qilib tizzasida
quchoqlab oʻtiradi, deb yozaman!

Katta yuzlaridan rang qochdi. Yuzlari birdan vajohatli
tus oldi.

—— He, beting qursin! — dedi.

Katta qalt-qalt qaltiradi.

Serjant Orziqulov nima qilishini bilmadi. Nima deyishini bilmadi. Joyidan dovdirab-dovdirab turdi.

Katta ovozi qalt-qalt etdi.

— Chiq idoradan! — dedi. — He, tiling kesilsin!

— Nima uchun chiqaman? Sening aytganing boshqadir!

— Chiq deyman, boʻlmasa, hozir melisa chaqiraman!

Katta uzun stol oʻngidan yonbosh boʻlib yurdi.

Serjant Orziqulov stol chapidan yonbosh boʻlib yurdi.

Katta serjant Orziqulovga yeguday-yeguday boʻlib tikildi.




— Sen arizabozdan boshqa odam urushga borgan
yoʻqmi? Bir sen arizabozmi, urushga borgan?!

— Og'zingga qarab gapir, men vatan uchun jang qilib
edim!

— Agar senga oʻxshagan arizabozlar himoya qilgan
vatanda yashashimni bilganimda, bu dunyoga kelmas edim!

— Kelib yuribsan-ku?

Katta oʻng choʻntagi astarini agʻdarib koʻrsatdi.

— Ey, inson, qani toshyoʻl, qani?!

Katta chap choʻntagi astarini agʻdarib koʻrsatdi.

— Qani joʻmrak, qani?! Boʻlsa koʻrsat, qoʻlingga
berayin-da, sendan qutulayin?!

— Men urush qatnashchisiman, sening aytganing
boshqadir!

— Sen urush qatnashchisi emas... sen — urush arizabozisan! Sen `— urush igʻvogarisan!

— Meni qarib qoldi, deb soʻkyapsanmi? Oramizda
«afgʻon» boʻzbolalar bor! Borib aytmaganimniyam
koʻrasan!

— Urush-urush dedilaring, endi, Afgʻoniston ham
qoʻshildimi?! Fargʻonada oʻq otildi, endi oʻq otganlargayam qoʻl qoʻydirib ol! Oʻshda qirgʻin boʻldi, endi
qirgʻinchilargayam qoʻl qoʻydirib ol! Lenin maydonida
«Birlik» namoyishi boʻldi, endi namoyishchilargayam qoʻl
qoʻydirib ol!

Katta gapira-gapira burchakda suyogʻlik zarang tayoqni
oldi.

— Urush qatnashchisini so“kkaning uchun hali kallang
bilan javob berasan! Sening aytganing boshqadir! — dedi
serjant Orziqulov.

— Sen urush qatnashchisi emas! Sen — urush fisqfasodchisisan! Sen — urush marazisan!

Katta zarang tayoqni eshikdan dahlizga otib yubordi.
Shahodat barmogʻi bilan dahlizni koʻrsatib zugʻum qildi.

— Chiq! — dedi. — Qaytib qorangni koʻrmayin!

Serjant Orziqulov ostonadan hatladi.

Katta soʻka-soʻka, eshikni serjant Orziqulov yuziga qarsillatib yopdi.

— He, soqoling koʻksingga toʻkilsin! — dedi. — Sen
urush arizabozlari oʻlmading, men qutulmadim!

Ana shunda... ana shunda, serjant Orziqulov tok urmish
odam misol alpang-talpang boʻldi.




— АЗ.. — dedi.

Ana shunda... ana shunda, serjant Orziqulov yarasiga
tigʻ tegmish bemor misol qalqib-qalqib ketdi.

— A-a-a?.. — dedi.

Serjant Orziqulov eshikni mushtlayin dedi. Eshikni
tepayin, dedi.

Ammo qoʻlida quvvat boʻlmadi, oyogʻida darmon boʻlmadi.

69

Serjant Orziqulov dahlizda moʻltayib-moʻltayib turdi.

Turdi-turdi, yerda yotmish zarang tayogʻini oldi.

Ohista-ohista zinadan endi.

«Ay, oʻlayin-a, urushga bormay men oʻlayin-al» deya
inqilladi.

Ijroqo“m binosidan tashqariladi. Old-ketiga qaramadi.
Avtobus bekatiga yoʻl oldi.

Avtobus orqa eshigidan kirdi. Ichkarida odam siyrak
boʻldi. Joylar boʻsh boʻldi.

Shunday boʻlsa-da, serjant Orziqulov... boʻsh joylardan
uyaldi! Boʻsh joylarga qarashga beti boʻlmadi!

Avtobus oxirida choʻk tushdi. Yelkasidan nafas oldi.

«Ay, jonim-a, esizgina jonim-a», deya nolon etdi.

Old oʻrindiq qirrasiga bilaklarini toʻshadi. Yuzini bilaklariga bosdi. Koʻzlarini yumdi.

«Urushda oʻqqa uchsam boʻlmasmidi», deya nolon etdi.

Uyiga qanday yetib keldi, oʻzi-da bilmadi.

Gap yoʻq, soʻz yoʻq, koʻrpa-toʻshak qilib yotib oldi.

Kampiri girdikapalak boʻldi.

— Nima qildi, chol, nima qildi? — dedi.

Serjant Orziqulov yuzini teskari burdi.

— Shunday kunlarga qolgandan koʻra, urushda bedarak
yoʻqolsam boʻlmasmidi... — deya inqilladi.

Serjant Orziqulov shu yotishda oʻngalmadi.

70

Qoʻngʻiroq tunda jiringladi.
Daho eshitmaslikka oldi. Bolishdan bosh koʻtarmadi.
Kim boʻlsa-da, jiringlatib-jiringlatib ketadi, deya
oʻyladi.
Ammo qoʻngʻiroq tinimsiz jiringladi.



Daho uyqusirab qoʻzgʻoldi. Eshik ochib, boʻsagʻada turmish jiyanini koʻrdi.

Jiyani yuzida horgʻinlik boʻldi, tashvish boʻldi.

— Shu... bovaning tobi qochib qoldi, — deya chaynaldi jiyan.

— Qaysi bova?

— Otangiz, serjant Orziqulov.

— Ha-a, bizning paxanmi? Endi, qarichilik shu-da...

— Xolam qattiq tayinladi, tez yetib kelsin, dedi.

— Nu-nu, kechasi-ya? Endi, men ertaga boraman-da.

— Bova ogʻir yotibdi, togʻa. Boraman desangiz, ana,
koʻchada mashina turibdi. Tong saharda yetib boramiz.

Daho oʻylab-oʻylab kiyindi.

Qishlogʻiga uxlab-uxlab keldi.

Koʻzlarini ochib, mashina chirogʻida uylarini koʻrdi.

Mashinadan tushib ichkariladi.

71

Serjant Orziqulov uy toʻrida uzala yotdi.

Kampiri boshida mungʻayib-mungʻayib oʻtirdi. Koʻzi
ilinib-ilinib oʻtirdi. Mudrab-mudrab o'tirdi.

Daho ohista yoʻtaldi.

Onasi bosh koʻtardi, poygakda turmish oʻgʻilni koʻrdi.

Tizzasiga suyalib qoʻzgʻoldi. Qulochini tor ochdi.
Oʻg'ʻliga qarab yurdi.

Oʻgʻlini bagʻriga bosdi. Teskari qaradi. Koʻzlarini yengi
bilan artdi.

Tagʻin joyiga qaytib oʻtirdi.

Daho otasi boshiga bordi. Choʻkkalab oʻtirdi.

Otasi oʻsha chayir yuzli serjant Orziqulov boʻlmadi.

Yuzlari pajmurda boʻldi.

Jag'lari, koʻzlari ich-ichiga choʻkib yotdi.

Boshlari goʻdak boshlaridayin maydagina boʻldi.

Serjant Orziqulov koʻzini ochmadi.

Daho otasidan hol soʻradi:

— Qalay, paxan, oʻzingizni yaxshi his qilyapsizmi?

Serjant Orziqulovdan sado chiqmadi.

Shunda, kampiri ora kirdi. .

— Ay, otasi, ulingiz keldi, — dedi. — Sizdan koʻngil
soʻrayapti, eshityapsizmi?

Serjant Orziqulov shundagina koʻzini ochdi. Boshida




turmish oʻgʻilni koʻrdi. Bilinar-bilinmas bosh irg'adi.
Qoʻlini koʻrpa ostidan oldi. Ammo koʻtara olmadi. Gilam
uzra siljitdi-siljitdi, oʻgʻli tarafga olib bordi.

— Tursun, otang koʻrishaman deyapti, ol, qoʻllarini, — dedi onasi.

Daho otasi qoʻlini qoʻshqoʻllab ushladi.

Daho bir seskandi. Etlari uvishdi, jimir-jimir etdi.

Otasi qoʻli jonsiz boʻldi!

Xayolida, qurbaqa oʻligini ushlaganday boʻldi.

Yuragi duk-duk urdi. Qoʻllari qaltiradi.

Boʻgʻzidan nimadir, nimadir bir nima otilib chiqayinchiqayin, dedi.

Bir amallab joyidan qoʻzgʻoldi. Joyida tikka turdi.
Chayqaldi-chayqaldi, ketiga burildi. Eshik tarafga yurdi.

Libosini oyogʻiga ilib-ilmadi, kiyib-kiymadi. Tashqari
otildi.

Zim-ziyoda entikib-entikib nafas oldi. Koʻylagi yoqasini
ochdi.

Tirsagi bilan qayragʻochga suyandi. Qayragʻochga-da
ogʻirlik qildi. Qayragʻoch qayishib ketdi.

Yurdi-yurdi, tutga suyandi. Chakkasini tut tanasiga
qoʻydi. Koʻzlarini yumdi.

Ochiq derazadan onasi ovoz berdi.

— Ay, Tursun-uv, qayerdasan, otang chaqiryapti!

Daho ichkariladi.

— Otang, Tursun ulim oyogʻimni uqalasin deyapti, —
dedi onasi.

Daho bosh irgʻab choʻk tushdi.

Koʻrpa ostiga qoʻl tiqib paypasladi. Otasi oyoqlarini
topdi.

Zuvalasi pishiq otasi qoqsuyak boʻldi-qoldi!

Daho, otasi oyoqlarini ohista-ohista uqaladi.

Baquvvat qoʻllar muolajasi darmon boʻldi shekilli, otasi
koʻzlarini ochdi. Oyoqlari tarafda choʻkkalab oʻtirmish
oʻgʻilga qaradi. Nimadir demoqchi boʻldi. Ammo tomogʻiga
bir nima tiqildi. Ovozi ichiga tushib ketdi.

Zoʻr berib ogʻiz juftladi. Tagʻin boʻlmadi.

Kampiri ogʻziga suv tomizdi.

Serjant Orziqulov bilinar-bilinmas yutindi. Koʻzlarini
yumib ochdi. Gapirish uchun chogʻlandi. Lablarini qimirlata oldi, ammo ovozini koʻksidan koʻtara olmadi.

Odam ovozi ogʻir boʻladi, zilday ogʻir boʻladi!




Serjant Orziqulov chiroq tegrasida aylanmish kapalakka
termulib qoldi.

Onasi uzaldi. Deraza pardani surdi.

Serjant Orziqulov derazaga qaradi.

Osmon osti tobora oqarib keldi.

Xoʻrozlar qichqirdi. Buzoqlar ma'radi.

Serjant Orziqulov jonlandi. Yuzlari xiyol yorishdi.
Eshitilar-eshitilmas pichirladi:

— Poda vaqti boʻldi shekilli...

Serjant Orziqulov oʻgʻliga termuldi.

Yolgʻiz oʻgʻil qishloqdan ketib qoldi. Ota bagʻridan
ketib qoldi. Farzand shu-da. Avval-avval, ota oʻgʻli boʻladi.
Keyin-keyin, el oʻgʻli boʻladi. Yurt oʻgʻli boʻladi. El-yurt
tashvishlari bilan yuradi.

Yolgʻiz oʻgʻil o'jar boʻldi. Yolgʻiz oʻgʻil chars boʻldi.

Ana, oʻsib-undi. Katta-matta odam boʻldi. Oti nima
edi... Ha-ha, shoiri zamon Pahlavon Daho boʻldi.

Bordi-yu, ish buyursa, ota gapini olarmidi? Kim biladi,
shoiru zamon...

Shunday boʻlsa-da, bir aytib koʻradi. Farzandga ish
buyurishning otalik gashti boʻladi.

Kim biladi, oxirgi marta ish buyurishi boʻladi...

— Tursun ulim, mollarni podaga haydasang boʻlardi...

Daho bosh irgʻadi.

— Xoʻp, paxan, xoʻp, — deya joyidan qoʻzgʻoldi.

72

Daho og'ilxona taraf yurdi.

Yogʻoch panjarali daricha oldiga keldi. Daricha uchiga
qoʻlini qoʻydi. Ogʻilxonaga nazar soldi.

Xolasi choʻnqaydi. Dokadan sut suzdi.

Dimog'i endi sogʻilmish sut hidini tuydi.

Ketidan onasi keldi. Onasi daricha zulfinini oldi.
Og'ʻilxonaga yurdi. Xolasi qo'lidan sutni oldi.

— Hara, darrov sogʻib boʻldingizmi? Aylanayin-da, sizdan, — dedi.

— Anavi ola govmishingiz mol emas ekan, ostiga yoʻlatmadi. :
— Aytdim-ku sizga, birovini sogʻsangiz boʻladi deb. Ola
govmish podaga qo'shilmaydi, birday uyda yotadi. Mendan
boshqani yaqiniga yoʻlatmaydi. Tursun ulim-a, xolang ayt



gan anavi ola govmishni qoldir-da, manavisini podaga
qoʻshib kel. Ola govmishni hali oʻzim sogʻib olaman.

Daho tevarakka alangladi. Biron-bir xivich izladi.

Shunda, bostirma burchagida yotmish tayoqqa koʻzi
tushdi. Borib oldi. Koʻzlariga olib keldi.

Serjant Orziqulov zarang tayogʻi! Burchakda yota
berib, chang bosibdi. Zarangligi-da bilinmay qolibdi.

Daho zarang tayoq changini kaftlari bilan sidirib tashladi. Kaftlarini bir-biriga urib qoqdi.

Zarang tayoqqa suyandi. Peshonasini qoʻllari ustiga
qoʻydi.

Daho arosatda qoldi. U podaga mol haydaydimi? Shoir
Pahlavon Daho-ya? Koʻrganlar nima deydi? Pahlavon
Daho kim degan odam boʻladi?..

Daricha gʻiyqillab ochildi.

Daho bosh koʻtarib qaradi. Jiyanini koʻrdi.

Jiyan, togʻasi podaga mol haydashiga koʻzi yetmadi
shekilli, oʻzi keldi.

Hovli darvozasini ochdi. Mol boʻynidan arqonni oldi.
Zarang tayoqqa qoʻl uzatdi.

Daho tayoqni bermadi. Oʻrgimchak in qo'ymish yogʻoch
koʻziga tikildi. Oʻylab qoldi. Yo, jiyaniga tayoqni bersinmi? Otasi bilib oʻtiribdimi? Yoʻq, yoʻq...

— Yoʻq, oʻzim boraman. Paxan... yoʻq, otam aytdi, —
dedi dimogʻida.

Daho darvoza sari yurmish molga ergashdi.

Vo ajab, tayoqni qanday ushlar edi? Otasi qanday ushlar edi?

Eslay olmadi.

Zarang tayoqni yerga sudrab yurdi. Yoʻq, yarashmadi.

Xuddi ketmon koʻtarmishdayin yelkasiga qoʻydi. Bir
uchidan qoʻshqoʻllab ushladi. Yelkasi osha tayoqqa qaradi.

Yoʻq, bunisi-da ep boʻlmadi.

Endi, juzdon misol qoʻltiqlab oldi.

Ana shu ma'qulday boʻldi.

Mol ketidan yurdi. Qadamidan chang oʻrladi.

Yerdan suv sepilmish tuproq isi keldi.

Daho qishloq etagida tosh qalab oʻralmish podayotoqqa
keldi. Bir chetda toʻdalanib tortishmish odamlarni koʻrdi.

Daho iziga qayrildi.

Shunda, odamlar Dahoni koʻrib qoldi. Bari shu yoqqa
qarab yurdi.




73

Daho dovdiradi-qoldi.

Qoʻltiqlamish tayoqni ketiga yashirdi.

Yuzlari lovv qizidi.

Serrayib qoldi.

Oldinda kelmish odam keskin qoʻl siltab aytdi:

— Boqmayman dedimmi, boqmayman!

— Axir, oʻzimiz kelishib edik-ku, serjant Orziqulov
oyoqqa turguncha galma-gal! boqamiz deb. Gaplaringda turinglar-da, endi!

— Qosim, sadagʻang ketayin, bugun sen boq!

— Tunov kuni ishga bormay poda boqqanim uchun
hisobchi bir kunlik ish haqimni qirqib tashladi, boʻldi-da!

— Nima gap? — dedi Daho.

— Siz soʻramang, biz aytmaylik!

— Otangizning boshlari yostiqqa tekkandan buyon
kunimiz shu! Hozirning oʻzidayoq yigirmadan oshiq odam
molini bozorga sotib keldi!

— Joniga tekkandan keyin shu-da!

— Anavi Sodiqov muallim gali kelganda poda boqish-ga
or qilib, sigirini soʻyib sotdi!

— Toʻg'ʻri-da, diplomi boʻp turib poda boqadimi!

— Yaxshimi-yomonmi, bir ustalning egasi!

— Oʻzi, zamon biror ustalni egallaganniki boʻp qol-di!

— Ustallar koʻpayib ketdi...

Daho koʻngliga gap tugul, qil sigʻ“madi. Tezroq iziga
qaytgisi keldi.

— Raisga boringlar, raisga, — dedi.

— Raisga necha marta aytdik, podachi tayinlang deb!
Rais odamlarda yigʻiladigan puldan boshqa oylik-da tayinladi. Hech kim rozi boʻlmadi! Oʻzingiz bilasiz, zoʻrlab ishlatishni zamon koʻtarmaydi!

— Rais Jonibek kalga aytibdi. Kal, bir kamim endi
molga ergashib yurishmi, depti!

— Ortiq soqovga-da aytibdi. Soqov, qoʻlini mana bunday qilib koʻrsatibdi, men traktor haydayman, depti!

— Xoʻp, podani qayerda boqasan? Tevarak-boshing
paxta, imorat...

— Chini bilan bir qarich boʻsh yer qolmabdi-e.

— Dala chetlari-chi?

— Paxta hasharotiga qarshi dori sepilgan, molingdan
ajramoqchi boʻlsang boq!




— Yaxshisi, podani tarqatib yubora qolaylik!

— Og'zingga tosh-el..

— Yaxshisi, bunday qilaylik. Mana, hammamizning
ulimiz bor, birortasining boʻyniga qoʻyaylik, tamom!

— E, ular oyni koʻzlab turibdi!

— Mening ulim paylasup boʻlmoqchi! Manavi
Joʻravoyning uli boqmasa!

— Ulimni hozir Toshkentdan topasiz, u prokurorlikka
hujjat topshirgani ketdi!

— Mening ulim, hech boʻlmasa oshpazlikka oʻqiyman
deb yuribdi!

— Xoliqboy, kenjangiz ikki yildan buyon oʻqishga
kirolmay kelyapti, shuni bir aldab koʻring!

— Enagʻarga aytdim, koʻnmayapti-da! Podachi boʻlsa,
qizlar qaramas emish!

— Shunday dedimi? Chin-da, hozir diplom boʻlmasa,
qizlar qaramaydi!

— E, bilmay qoldim bu farzandlarni! Maktabni bitiradi-yu, shahar joʻnaydi!

— Ularni qoʻying, mening bir ulim hali ishton kiygan
yoʻq, fazogir boʻlaman deydi!

— Shu, fazodayam poda bormikin?

— E-e, boʻlgan bilan bu farzandlar boqmaydi! Oʻsha
yoqdayam biror ustalni oladi.

Daho gangib qoldi.

Gʻala-gʻovurdan kishi bilmas sugʻurildi. Ketiga qarabqarab joʻnadi.

«Nima boʻlyapti oʻzi? Shu oʻzimizning qishloqmi yo
boshqa yermi?»

74

Olam osmonrang boʻldi.

Tong yellari mushk-anbar taratdi.

Daho darvoza boʻsagʻasida oyoq ildi.

Bir koʻngli, ichkari kirayin, dedi. Ichkarida ota yotibdi,
koʻngi! buziladi, dedi. Bir koʻngli iziga qaytayin, dedi.
Qaytib qayerga borayin, dedi.

Daho oʻyladi-oʻyladi, ichkariladi.

Ola govmish oxuriga oyoq qoʻydi. Devorga chiqib oldi.
Devorda toʻrt oyoqlab oʻrmaladi. Undan bostirmaga oʻtdi.

Bostirmada yurmish babaq xoʻroz qoqoqlab yerladi.




Daho choʻchib tushdi. Babaq xoʻroz ketidan oʻqrayib
qaradi.

Bir siniq qutiga omonat oʻtirdi. Tizzalarini quchoqladi.
Koʻzlarini yumdi.

Badani qizidi. Oʻzini hammom bugʻxonasida oʻtirmish
his etdi. Mayin havoni hammom bugʻi deb tasavvur etdi.
Qoʻllarini yonlariga yoydi. Entikib-entikib nafas oldi.
Oyoq-qoʻllarini uqaladi. Koʻkraklarini ohista-ohista siladi.
Barmoqlarini botirib-botirib uqaladi.

Boshidan suv quymoqchi boʻldi. Tevaragini paypasladi.
Tog'ʻora izladi. Ammo qoʻliga togʻora ilashmadi.

Ana shunda, koʻzlarini ochdi...

Daho entikdi. Koʻngli tagʻin-da kenglikni qoʻmsadi,
tagʻin-da yuksakni qoʻmsadi.

Ketiga oʻgirilib qaradi.

Bostirma usti yarmi sinch tom boʻldi. Sinch tom ustida
bir g“aram xashak boʻldi.

Sinch tom ikki qavatli uyga kelbat berdi.

Daho ana shu tomdagi g“aramga chiqqisi keldi. Qanday
qilib chiqishni oʻyladi.

Yerga qaradi. Bostirmaga tiralmish narvonga koʻzi
tushdi.

Yerga uzaldi-uzaldi, narvonni tortib oldi. Sinch tomga
tiradi. Bosib-bosib koʻrdi.

Narvondan ohista-ohista yuqoriladi. Ikkinchi qavatga
koʻtarildi.

Sinch tom usti yuksak boʻldi, shamolgoh boʻldi.

Daho gʻaram boʻylab o'rmaladi.

Shunda, chap oyogʻini bir nima tortib qoldi. Daho intildi, ammo oyogʻini tortib ololmadi.

Avaylab enkaydi, oyogʻiga qaradi. Cholvori poychasi
narvon mixiga ilashib qoldi.

Daho gʻaramni quchoqladi. Oyogʻini siltab-siltab
qoqdi. Boʻlmadi, cholvori poychasini mixdan tortib ololmadi.

— Tfu! — deya narvonni bir tepdi.

Narvon bostirmaga, undan yerga taraqlab tushdi.

Tovuqlar qoqoqladi. Olapar it hurdi.

" Daho yerga qarab qo'l siltadi.
а “a lib ketmaydimi. Yuqori koʻ tarilib oldim, boʻldi-da»,
edi

Chalqancha uzalib yotdi. Oyoq-qoʻllarini bor boʻyicha
yoydi. Koʻzlarini yumdi.




Yerdan onasi ovozi eshitildi:

— Ha-a, taraqlagan nima ekan desam, narvon agʻnab
ketibdi-da. Eb-e-eb-e, esimdan aylanayin-da, govmishim
sog'uvsiz qolibdi-ku...

Qishloq uzra tovushlar taraldi.

. Xoʻrozlar qichqirdi.

Оо"у-еспиаг ma'radi.

Mollar moʻngradi.

Otlar kishnadi.

75

Tong yonib ketdi.

Daricha gʻiyqillab ochildi.

Daho yerga enkayib qaradi.

Onasi kadini daricha panjarasiga toʻntardi. Qoziqdagi
buzoqni qoʻyberdi.

Buzoq irgʻishlab-irgʻ“ishlab oʻynadi. Govmish yeliniga
chopdi. Tizzalab choʻkkaladi. Tirsillab turmish-tirsillab
turmish yelinni shoʻrpillatib-shoʻrpillatib soʻrdi.

Govmish, buzogʻini yalab-yulqidi.

Onasi vaqti-vaqti bilan buzoqni noʻxtasidan tortib-tortib turdi. Sutdan ayirib-ayirib turdi.

Buzoqni tagʻin qoziqqa qantardi.

Panjaradagi kadini olib keldi.

Tirsillab turmish yelin oldida choʻnqayib oʻtirdi.

Govmish bekasi doka roʻmolini iskab-iskab koʻrdi.

Bekasi govmishi yelinini kaftlariga olib siladi. Yelin
uchlarini yerga bir-ikki tortdi.

Yelindan tizillab sut otildi.

Govmish bezovta boʻldi. Bekasini dumi bilan turtdi.

— Bosh-bosh, jonivor, bosh deyman! Boʻlmasa, podaga
qoʻshib kelaman!

Bekasi avval-avval dimogʻida aytdi.

Aytib-aytib, govmishini sogʻib boshladi:

Izmolida oʻting bor,
Oqar buloq suting bor,
Otli molim, xoʻsh-xoʻsh,
Zotli molim, xoʻsh-xoʻsh!

Bekasi oriq barmoqlari govmish yelinini choʻzib-choʻzib
tortdi.




Kadiga tizillab tushmish oppoq-oppoq sut sado berdi:
POVV-povv-povv!..

Seni haydab boqayin,
Koʻztumorlar taqayin.
Targʻil molim, xoʻsh-xoʻsh,
Govmish molim, xoʻsh-xoʻsh.

Bekasi govmishini qoʻshiqqa soldi, govmishini olqishladi.

Bekasi govmishini suyib-suyib kuyladi, toʻlib-toʻlib
kuyladi:

Xoʻsh-xoʻsh deyman, olabosh,
Koʻzing oʻtkir, qalamqosh.
Qalam qoshing suzilsin,
Suting yerga sizilsin.

Govmishi vazmin-vazmin kavsh qaytardi. Quralay
koʻzlari mudradi.

Yelinidan quyuq-quyuq, oppoq-oppoq sut tagʻin-da
tizillab oqdi: povv-povv-povv!..

Zotdor ola oting bor,
Qozon-qozon suting bor.

Govmish, sen roʻzgʻorimiz obodi boʻlding, bolalarimiz
rizq-roʻzi boʻlding, oqligi boʻlding.

Bolalarimiz uyqudan uygʻonadi. Sut, sut, deydi.

Shunda, bolalarimizga koʻkragimizni beramiz.

Bolalarimiz koʻkragimizni shoʻlp-shoʻlp emadi, choʻlpchoʻlp emadi.

Shunday boʻlsa-da, bolalarimiz baribir... baribir sening
sutingni soʻraydi, govmishim.

Sening suting bizning sutimizdan-da mazali-da, toʻyimlida, govmishim.

Mayli, bizning sutimiz qurib qolsa qolsin, ammo sening
suting qurib qolmasin, govmishim.

Iy, govmishim, iy!..

Quralay koʻz, xohishim,
Tuyoqlari kumushim.




Govmishim, bilaman, senga qiyin. Tun demayin, kunduz demayin, sut yigʻasan, yeliningni toʻldirasan.

Yelin toʻla sutingni biz sogʻib olamiz. Bizdan qolmishini buzogʻing emib oladi.

Senga boʻlsa, shalviramish yelin qoladi.

Shunday, govmishim, shunday, sen odamzod rizq-roʻzi
uchun bino boʻlding, nasibasi uchun bino boʻlding, govmishim.

Iy, govmishim, iy!..

Jonivor, meni ko`rgin,
Kavsh qaytar, jim turgin.
Xurmalarni toʻldirib
Iyib sutingni bergin.

Govmishim, bolalarimiz koʻkraklarimizni hadeb ezgʻilab
torta bersa, bizga malol keladi. Boʻlmasa, oʻz bolamiz-a,
pushtu kamarimiz-a!

Sening yeliningni boʻlsa biz-da soʻramiz, buzogʻing-da
soʻradi. Senga esa malol kelmaydi, govmishim.

Qulluq senga, govmishim, qulluq!

Ana, tirsillab turmish yelining soʻlib qoldi.
Yelinlaringni torta berib-torta berib, qoʻllarim toldi.

Ana, buzogʻing tamshanyapti, senga talpinyapti...

Sen bezovtasan, sen alagʻdasan...

Iy, govmishim, iy!..

Kadimni toʻldirarman,
Bolangni kuldirarman.
Olaymagin, jonivor,
Bolangga qoldirarman...

Qoʻshiq — qoʻshiqda qoldi, sut — sutda qoldi.
Uy tarafdan jonholat ovoz keldi:

— Oyxol, chop, Oyxol!

Bekasi kadini koʻtarib hadahaladi.

76

Daho qoʻshiqdan karaxt boʻldi.

Koʻzlarini yumib yotdi-yotdi, oʻzini... oʻlik fahmladi!

Qimir etmadi. Xayolan jonini izladi. Izladi-izladi,
topolmadi.




Ich-ichidan hayron boʻldi. Koʻzlarini nim ochdi.
Koʻzlari moviy-moviy olam koʻrdi. Koʻzlari qirmiz-qirmiz
rang koʻrdi.

«Anavi moviy olam, lojuvard osmon. Qirmizrang
quyosh nurlari, — deya xayollandi Daho. — Demak,
oʻlmabman. Oʻlik odam koʻrmaydi. Oʻlik odam dunyoni his
etmaydi».

Daho koʻkraklarini ushlab-ushlab koʻrdi. Boshlarini
ushlab-ushlab koʻrdi.

«Mana, boshim joyida turibdi. Yana-tagʻin, fikrlayapti, — tagʻin xayollandi Daho. — Yoʻq, olmabman. Oʻlik
odam boshi fikrlay olmaydi».

77

Shunda... shunda, uydan yigʻi keldi:

— Otam-ay, otam-ay!..

Yigʻi avj oldi. Yigʻi hovlini oldi.

Daho ana shunda oʻziga keldi!

Dirk etib oʻtirdi. Uy tarafga olazarak boqdi.

Xayolida, narvon joyida boʻldi.

Xashakni quchoqlab uzala tushdi. Oyoqlarini qoʻshiq
aytilmish yerga uzatdi.

Oyoqlari yerga yetmadi!

Ona yer olis boʻldi!

Sut qoʻshigʻi olis boʻldi!

Oyoqlarini likillatdi, oyoqlarini tipirlatdi, oyoqlarini
salanglatdi.

Oyoqlari yerni topolmadi!

Momo yer yoʻq boʻldi!

Sut qoʻshigʻi yoʻq boʻldi!

Nazmboz boʻlmishdan buyon intilib kelmish, nazmboz
boʻlmishdan buyon talpinib kelmish osmonga qaradi.

Osmon olisdan-olis boʻldi!

Momo yer osmondan-da olis boʻldi!

Pahlavon Daho muallaq qoldi.

1985




IZOHLAR

«Yulduzlar mangu yonadi» — qissa ilk marta
«Sharq yulduzi» jurnalida chop etilgan. («Sharq yulduzi»,
1977, 10-son.) 1980-yilda bu qissa Gʻafur Gʻulom nomidagi Adabiyot va san'at nashriyotida «ABK» — «Avtorning
birinchi kitobi» seriyasi ostida chop etiladi. Keyinchalik
qissa qayta ishlanib, «Qoʻshiq» kitobiga (1987) «Davra»
nomi bilan kiritiladi (Gʻafur G'ulom nomidagi Adabiyot va
san'at nashriyoti). «Davra» yozuvchi tomonidan yana
qayta ishlanadi — endi «Yulduzlar mangu yonadi» nomi
bilan «Ot kishnagan oqshom» qissalar toʻ“plamida chop qilinadi («Sharq» nashriyot-matbaa konserni bosh tahririyati,
1994).

«Kitoblik Sayfiddin Hodiyev bor-ku, yaqinda oʻsha
bilan oʻtirib qoldim»... (78-bet.) Sayfiddin Hodiyev—
sambo boʻyicha ikki marta jahon chempioni (1974-yil,
Moʻgʻuliston; 1975-yil, Belorusiya). Togʻay Murod 1975yil Toshkentdagi «Salom» choyxonasida Sayfiddin Hodiyev
bilan uchrashgan va uzoq suhbatlashgan («Men qaytib
kelaman. Togʻay Murod zamondoshlari xotirasida». «Yangi
asr avlodi» nashriyoti, 2007).

«Ot kishnagan oqshom» -— birinchi marta
«Yoshlik» jurnalida e'lon qilingan (1982-yil, 11-son).
Soʻngra qissa 1985-yilda «Oydinda yurgan odamlar» kitobida nashr qilinadi (G'afur Gʻulom nomidagi Adabiyot va
san'at nashriyoti). Adib 1985—87-yillar tahsil olgan
Moskvadagi Maksim Gorkiy nomli Adabiyot instituti Oliy
adabiyot kurslari seminar mashgʻulotlarida «Ot kishnagan
oqshom» qissasi yuksak baholanadi va katta shov-shuvga
sabab boʻladi; «IipyxGa napoxob» jurnaliga chop etish
uchun tavsiya qilinadi. Lekin yozuvchi bu bilan qanoatlanib qolmaydi. Boshqa asarlari singari adib uning qayta
tahriri ustida ham qattiq ishlaydi va «Ot kishnagan
oqshom» kitobi toʻliq variantda dunyo yuzini koʻradi
(QSharq» nashriyot-matbaa konserni bosh tahririyati,
1994).




«Momo Yer qo'shig'i» — qissa birinchi marta
«Qoʻshiq» nomi bilan «Yoshlik» jurnalida e'lon qilinadi
( «Yoshlik», 1987, 3-son). Qissaning toʻliq varianti shu yili
kitob shaklida chop etiladi (G'afur Gʻulom nomidagi
Adabiyot va san'at nashriyoti, 1987). Asarning yozuvchi
tomonidan qayta ishlangan yangi varianti esa 1994-yilda
nashr qilinadi («Ot kishnagan oqshom». «Sharq» nashriyot-matbaa konserni bosh tahririyati, 1994).

M. AHMEDOVA,
yozuvchining umr yoʻldoshi.




318

MUNDARIJA

Soʻzboshi oʻrnida
Togʻay Murodning qoʻshiqlari. S. Ahmad ...

 

Togʻay Murodning tugʻma iste'dodi. P. Qodirov

Qissalar

Yulduzlar mangu yonadi
Ot kishnagan oqshom .
Momo Yer qoʻshig'i ....
Izohlar. M. Ahmedova

 
 
 
 



TOGʻAY MUROD

YULDUZLAR MANGU YONADI

Qissalar

Rassom Temur Sa'dullayev

«Sharq» nashriyot-matbaa
aksiyadorlik kompaniyasi
Bosh tahririyati
Toshkent — 2009

Muharrir Z. Mirzahakimova
Badiiy muharrir T. Qanoatov
Texnik muharrir D. Gabdraxmanova
Musahhbihlar: N. Oxunjonova, Sh. Xurramova
Sahifalovchi L. Soy



Bosishga ruxsat etildi 03.09.2009. Bichimi B4x108 '/z.
«Peterburg» garniturasi. Shartli bosma tobog'i 16,8.
Nashriyot hisob tobog'i 16,5. Adadi 5000 dona. 635-son buyurtma.
Bahosi shartnoma asosida.

«Sharq» nashriyot-matbaa aksiyadorlik

kompaniyasining bosmaxonasi,


