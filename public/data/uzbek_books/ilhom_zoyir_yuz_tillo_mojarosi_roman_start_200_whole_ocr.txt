ILHOM ZOYIR

YUZ TILLO MOJAROSI

Roman

o

TOSHKENT
«O'ZBEKISTON»



84(50"7)6
273

Taqrizchi: filologiya fanlari doktori Bahodir Karimov.

Haq soʻzi bilan to'g'rilikni, adolatni ulug'lagan, xalqning
himoyachisiga aylangan, kishilik jamiyatida soʻzi bilan ishi mos
kelmaydigan riyokorlarning kirdikorlarini fosh etib, turli koʻrinishdagi
kamchilik va nuqsonlar ustidan kulib, kuldirib, kulgisevarlar dilidan
munosib oʻrin olgan Xoʻja Nasriddin obrazi aks etgan ushbu asar
kulgili, fosh etuvchi lavhalarga boyligi bilan Siz aziz oʻquvchilarga
manzur bo'ladi, degan umiddamiz.

ISBN 978-9943-01-218-9
O «O'ZBEKISTON», 2008 y.



XOʻJA NASRIDDINNING
QAYTISHI

Bir necha asrdan buyon Xo`ja Nasriddin koʻp xalqlar
oʻrtasida talash. Lekin aksariyati uni buxorolik deb biladi. Bu
shahri sharifning mashhur Labi hovuzida Afandiga haykal
ham o'rnatilgan. Hali hech kim e'tiroz qilganicha yoʻq.

Har kim har xil oʻylar-u, biroq Buxoroda yaxshigina hazilmutoyiba bor. Faqat boshqa vodiy va vohalarimizdagiga biroz
o`xshamasligi, oʻziga xos bo£lishi mumkin. Oʻzbekiston xalq
yozuvchisi Ne`mat Aminov qay bir ma'noda ana shu
buxorocha hajvni adabiyotimizga olib kirdi. Adibning talay
hajviyalari, ayniqsa, «Yolg'onchi farishtalar» romanida Afandi
latifalarining ta'siri yo'qmi? Boʻlganda qanday?

Ammo bu borada Ne'mat Aminov yolgʻiz emas.
Buxoroning Shofirkonida tug'ilib oʻsgan hajvchi-yozuvchi
Ilhom Zoyir ham ustoz boshlagan yoʻlni izchil davom
ettirayotganlardan.

Uning qoʻ'lingizdagi «Yuz tillo mojarosi» romani aynan
va bevosita Afandi haqida.

Tasvirlanishicha, Afandi, asli, buxorolik, Turkiyaning
Bursasida yashaydi. Yurtiga ziyoratga kelgan. Jamiki voqeayu
hodisot ana shu safaridan boshlanadi.

Bizda hajviy roman bor, tarixiy roman-ku juda koʻp yozildi.
Biroq Ilhom Zoyirning asari — hajviy-tarixiy roman. Voqealar
ikki asrlar ilgarigi Buxoroda kechadi. Shuning uchun
personajlar tilida ham, ba'zan muatlif bayonlarida ham oʻsha
davr ruhi aks etib turadi.

Adib Abdulla Qodiriy romanlari yoʻlidan borib, voqealarni
sarlavhalar qoʻyilgan qismlarga boʻlib tasvirlaydi. Bu,
birinchidan, mutolaani osonlashtiradi — oʻqib, zerikmaysiz;




ikkinchidan, shu sarlavhalar ham asar mohiyatiga kirib
borishga yordamlashadi.

Xalqimizda Afandi — donishmandlik, soʻzamollik,
ustamonlik, uddaburonlik, shuning bilan birga, adolatparvarlik, kambagʻalparvarlik, kurashchanlik timsoli.
Ogʻzaki adabiyotimizdagi latifalarning bari shunga xizmat
qiladi.

Ilhom Zoyir shuni mahkam tutgan. U yaratgan qahramon
ham shunday. Albatta, bu asarda Afandi latifalarining sezilarli
va samarali ta'siri bor, ayrimlari, hatto, voqealar magʻzimag'ziga singib ham ketgan. Biroq romandagi bosh qahramon
xalq ogʻzaki ijodidagi Afandining oʻzigina emas, u muallif
yaratgan tamoman yangi timsol.

Roman bilan boshdan-oxirigacha tanishgan kishi bunga
amin boʻladi. Afandi haqida suratga olingan film koʻp. Ajab
emaski, bu roman bosilishi bilan kinokomediya yaratish uchun
«xomashyo» qidirib yurgan iste'dodli rejissorlardan birining
qoʻliga tushsa...

Sultonmurod OLIM



O'zbekiston xalq yozuvchisi
Ne'mat Aminov xotirasiga bag'ishlayman.
Muallif

NOTANISH YO`LOVCHI

Notanish yoʻlovchi koʻk eshagini yoʻrg'alatgancha Buxoro
shahri tomon ketib borar edi...

Poyi Kalon bilan Mir Arab madrasasi gumbazidan oxirgi
nurlarini yigʻishtirib olishga chogʻlanayotgan quyosh asta-sekin
qizgʻishtob tusga doʻnib, olam goʻyo sirli-sirli ertak
soʻylayotgandek, gʻir etgan shabada yoʻq. Yoʻl chetidagi
xushbichim, biri-biridan goʻzal majnuntollar zilol suvda
kokillarini chayib turishar, ufqda shafaq nuriga yoʻgʻrilgan
kumushrang bulutlar esa ajib bir tabassum ila olamga kulgi hadya
qilayotganday. Tandirdek qizigan kunning tafti qaytgan. Osmonni
to'ldirib bir gala qushlar chug`urlashib uchib oʻtdilar. Yoʻlovchi
qushlarga birrov qarab oldi-da, dimogʻida o`ziga xush yoqadigan
qadimiy ashulasini xirgoyi qilgancha ketib bormoqda...

Borliqni oltin rangga boʻyagancha quyosh oʻz koʻshkiga
bosh qoʻyar ekan, notanish yoʻlovchiga yetib olgan shahar
qozisi Namozxontoʻraning mulozimi toʻriq qashqasining
tizginini biroz tortib edi, ot bir pishqirib, qadamini sekinlatarkan, suvoriy qalqib ketdi. Notanish yoʻlovchi ham o'z
xayollariga gʻarq boʻlib ketayotgan edi, shundoqqina biqinida
pishqirgan otning nafasidan bir seskanib, xayollari tariq
donasidek har tomonga sochilib ketdi va koʻylagining yoqasini
xiyol ochib, koʻksiga bir-ikki tufladi-da, suvoriyga iddao
bilan qaradi:

— Hay-hay, tahoratimning buzilishiga bir bahya qoldi-ya, — dedi eshakning jilovini tortib. — Yoʻtalib ham qoʻymaysiz-a!

— Yoʻl boʻlsin! — Suvoriy xijolatdan qizarib, qamchili
qoʻlini koʻksiga qoʻydi va boshini egib salom berdi. — Assalomu
alaykum!



Yigitning salomidan keyin yoʻlovchining chehrasi ochilib:

— Vaalaykum salom, mullo boʻling, yigit! — dedi. Bu
istarasi issiq yoʻlovchi jilmayganida ikki koʻzining chetlari
qisilib, lablari bilan birga koʻzi ham kulganday boʻlar, ikki
yuzida payda boʻlgan chuqurcha esa uni yanada quvnoq koʻrsatib
yuborar, misrang choʻqqi soqoli yuz tuzilishiga mos, hoji
doʻppining ustidan oʻrab olgan shoyi sallasi quyib qoʻyganday
yarashganki, har qanday hamrohni tezda oʻziga qaratib olishi
shubhasiz. Uning shu fazilatlarni bir tabassumga qorishtirib
qarashi suvoriyni oʻziga rom qildi-qoʻydi.

— Uzr, amak! Jilovni oldinroq tortgan edim, saqo qolgur
bo yana qaysarligi tutdi-da buni, — dedi suvoriy ostidagi otni
koyigan boʻlib. — Boz uzr soʻrayman, amak!

Yigitning astoydil soʻrayotgan uzridan zavqi toshgan
yoʻlovchi navqiron hamrohining ko`nglidan xijolat gʻuborini
aritish maqsadida:

— Mullo yigit, hech bokisi yo`q. Xijolat na darkor. Man
bir ikkiqat zaifamidimki, bolamni tushirib, mandan uzrma'zur soʻraysiz! — dedi. Yoʻlovchi bu soʻzlarni aytar ekan,
uning yuzidagi ilk tabassum o“chmay, aksincha, battar alanga
olib turdi. Iliq tabassum esa yigitning yuragini qizdirdi.

— Baxay! Qayerlardan soʻraymiz, amak? Eshagingizning
yo`rgʻasiga qaraganda, juda uzoqdan kelayotganga oʻxshaysiz?

— Men aytmay, siz eshitmang, yigit. Juda uzoqdan
kelyapman. Yo`lga chiqqan manzilim bu yerlardan koʻrinmaydur. — U shunday deb suvoriyning isming soʻradi: —
Ismingiz nimadur?

— Zamonali, — dedi suvoriy va notanish hamrohining
ismini soʻrashni unutib: — Koʻrinmaydurgʻon manzilning.
hech boʻlmasa, nomi bordur?— deb soʻradi.

Yoʻlovchi miyigʻida kulib, yigitning yuziga sinchkov tikildi.

— Shu kelishim Turkiyoning Bursasidan. Aslimiz ersa
Buxoroi sharifdan. Safar dar Vatan.

— Vatan sog'inchi yetaklab kelyapti, deng, amak? Hay,
endi, shahri sharifda qavmu qarindosh bormi?

— Alhamdulilloh, peshonamga 516 ппарап ора патдап
yodgor qolgan yolg'izgina pisarlari Fayzobod xonaqosi
biqinidagi Sanduqsozon dahasida muqim yashaydur. Sanduqchilik hunari bordur. Inshoolloh, oʻshanikiga qoʻnurmiz...




Oʻzlari kim boʻladilar, mullo yigit? Xuftonu namozshomda
shaharga tushmoqdasiz?

Zamonali qizg'ishtob shafaqqa xavotir bilan bir qarab
olarkan:

— Vardonzedan kelayotirman, amak, — dedi hamrohiga
sal egilib. — Padar ila modar oʻsha yerda, oʻzim ijarada turib,
shahar qozisiga mulozimlik qilurman. Padar betobdurlar,
ahvollaridan xabar olib qaytayotirman. — Zamonali xavotirini
oshkor etdi: — Oftob ham yuzini berkitdi. Buxoro darvozalari
ham taqa-taq tanbalandi endi. Tashqarida qoladigan bo`ldik,
hamshahar.

Yigitning «hamshahar» deb oʻziga yaqin olishi, uning dinu
diyonatliligi, muloyimligi, xushmuomalaligi notanish
yo`lovchining koʻnglini koʻtarib, boʻyini boz bir qarichga
yuksaltirib yubordi.

— Tashqarida qolishdan qo`rqasizmi, inim? — dedi u ham
yigitni oʻziga yagin olib.

— Tashqarida qolishdan qoʻ'rqmasman, amak, aksincha,
sizday aziz mehmonning yana bir kecha yurt sog`inchi oʻtida
qovrilishidan xijolatdaman!

— Bir kecha — ming kecha emasdur, — dedi yo`lovchi
yigitni xijolatdan mosuvo qilarkan. — Necha yillar hijronda
yashagan bu koʻngulga yana bir kecha chikora! Biror qishloqqa
qo'nurmiz. Masjid bordur, choyxona bordur. Magar bular
boʻlmasa, mehmontalab, savobtalab, koʻngli keng musulmon
bordur. Qoʻnoq boʻlib, tunni tongga ulaydurmiz, suhbati
jonon qurib, yanada birodar boʻlurmiz. Sizday hamrohi
navqironni taqdirning oʻzi menga ro'baro“ qildi. Bu ham
menday musofirga taqdirning muborak inoyatidur!

Quyosh tamoman jamolini parda ortiga olib, chor atrofga
zulmat lashkarlari qora chodralarini yoygan boʻlsa-da,
odamzod ko'zi hali oq ip bilan qora ipni farqlar holatda
edi. Zamonali qamchining uchi bilan oldinni, miltillab
koʻringan chiroqlarni koʻrsatib:

— Oldinda Tanaboyning qishlogʻi, qishloqni Koʻzacha
derlar, — dedi va «ehtimol, mehmon bu qishloqni bilar»,
degan oʻy bilan: — Aybga buyurmaysiz kaminani, oʻz
yurtingizni oʻzingizga tanishtirmoqdaman. Bu qishloqni
oʻzingiz ham mendin a'lo bilarsiz?




Yo`lovchi yarq etib hamrohiga qaradi, lekin uning yuzidagi
ifodani ilg'ay olmadi. Shunday bo`lsa-da, taxminini bayon
etdi:

— Fikri ojizimcha, Koʻzacha deganingiz, Joyi muliyon
emasmi?

— Joʻyi muliyon? — ajablandi yigit. — Buxoroda shu
nomdagi ariq bordur, lekin bunday manzil-makon yoʻqdur!

Yo`lovchi boshini sarak-sarak qildi. Qaysi zamonga kelib
qolganini yodiga keltirib, istihola ila yoqimligina jilmayib qoʻydi.

— Uzr, inim. Siz Joʻyi muliyonni qaydin ham bilardingiz!
Jannat maqomini olgan bunday manzil-makon Buxorodan
boshqa yurtda yoʻq erdi. Charoki ul makon saroy-u bog'lar,
gulzoru boʻstonlar birla chamanzor, doimiy oqib turuvchi suvlari
jonning rohati erdi. Uning turnaqator bir-biriga tutoshib ketgan,
chamanzorlarining oralaridan ariqlar oʻtib, gulzorlar aro ming
tarafga qarab oqar erdi. Shildirab oqib turgon zilol suvlarni
tomosho qilgan kishi borki, bu suv qayerdan kelmoqda-yu,
qayerga ketmoqda deb hayrat yoqosini ushlar erdi. — Yoʻlovchi
bir soʻlish oldi, lekin hamrohining jim ketayotganini koʻrib,
gapida davom etdi: — Yana Registonning darvozasidan to
Dashtakkacha yerlar toshdan ishlanib naqshlangan, bir tartibda
baland uylar, turli suratlar ishlangan mehmonxonalar, chiroyli
qasrlar va yaxshi sarhovuzlar bilan ziynatlangan erdi. Sada
qayragʻochlar shunday bir tarzda chodir shaklini olgan erdiki,
sarhovuz labidagi oʻtiradigan joyga magʻrib tomondan ham,
mashriq tomondan ham zarracha oftob tushmas erdi. Bu
сБофорЧагда nashvati, bodom, yang'oq, gilos, jilon jiyda va
boz anbar boʻyli jannatda boʻladirgʻon har ravzamonand
mevalar gʻoyatda yaxshi va goʻzal tarzda oʻtqazilgan erdi...

Marjon donasidek bir tpgatizilgan bu maqtov va jannatiy
so`zlarni eshitib, aqlu hushidan ayrilayozgan Zamonali birdan
o`ziga keldi.

— Amak, siz qaysi Buxoro haqida gapirayotibsiz? — deb
soʻradi.

— Bu tiriklik makonda nechta Buxoro bor?

— Buxoro degan sharif shahar yer kurrasinda yagonadur,
amak!

— Men ham oʻsha yagona Buxoro haqinda aytadurman,
inim. Xoja imom, zohid, voiz Muhammad ibn Ali Nujobodiy




rahmatli Salmoni Forsiydan bir hadis rivoyat qilganlar, undan
Buxoro nomi Foxira boʻlib kelgan, shundan xabaring bormi?

— Bilmas erkanman, amak, — dedi Zamonali. — Nega
Foxira deb atalmish?

— Arabchada Foxira, forschada Buxoro deydilar. —
Yoʻlovchi allaqanday orziqish bilan oʻpkasini toʻldirib nafas
oldi. — Eh-h, men bu shahardan chiqib ketganimga ancha
yillar boʻlgan. Agar Joyi muliyonni xalq unutgan ekan,
unda men bu shaharda adashishim aniq. Siz menga koʻmak
berarsiz, inim?

— Buxoroga oxirgi marta qachon kelgansiz oʻzi, amak?

— Chingizxon degan bir balo olamni talab, bogʻu
rog`larni xarobaga aylantirgan davrlarda Buxoroni tark etib,
Turkiyoga jo'namoqqa majbur boʻldim. Bu davrlar orasinda
Bagʻdodda yashadim, Eronda umrguzaronlik qildim,
Ozorbayjonni kezdim. Xullas, yer yuzida men bormagan
shahar, men mehmon boʻlmagan xonadon qolmadi. Oxirgi
marta bu shaharga mang`it Doniyolbiy otaliq Buxoroni soʻrab
turgan, Kalonxoʻja to'pchi Vobkand begi bo`lgan davrlarda
kelganman. Rahmatli qo`li ochiq beklardan erdi.

Zamonali hamrohining gaplaridan tamoman hayrat
barmog'ini tishlab, tili kalimaga kelmay qoldi. U oʻzini Xizrga
yo sehrgarga yoki lofchiga yoʻliqdim, deb his qildi.

— Oʻh-hoʻ! — dedi Zamonali hayrati oshib-toshib ketgach. —
Siz Chingizxon bosqini davridagi Buxoroni koʻrgan
bo'lsangiz, hozir yoshingiz nechada, amak?

— Manim yoshim bashar yoshi birla barobardur, — dedi
yoʻlovchi va qandaydir sirni oshkor qilib qoʻygandek, darrov
gapining oxirini hazilga burib yubordi. — Hazildur. Men
Ko'zacha qishlogʻi haqinda oldinroq eshitganman-u,
keyinchalik faromush qilgandurman. Havosi xushhavodurki,
yaqinlashgan sari koʻngullar orom topib, ruhi-ravonimiz
yengil tortayotir.

Aslida chin gapni «hazildur» degan yoʻlovchining luqmasi
Zamonalining taajjubini birpasda chippakka chiqararkan, u
Koʻzacha qishlog£i ta'rifiga berilib ketdi:

— Buxoroda bu qishloqni bahavo derlar, iqlimi moʻtadildur.
Yozning saratonida tashqarida et ilib qoʻysangiz, u jumadan
bu jumagacha hidlanmaydur. Amiri ma'sumimiz shahriyori




Shohmurod shul manzildan bir bogʻ hovli — koʻshk bunyod
etish niyatidadurlar. Shohmurod ibn Doniyolbiy taqvodor,
raiyatparvar, adolatli amirlardan. Zohidona hayotni ixtiyor
etganlar, shariat ahkomlariga binoan ish ko'radilar, raiyatga
huda-behuda zulm qilgan mansabdorlarning kirdikorlarini bilib
qolsalar, ularni jazolaydilar, mansabidan oladilar yoxud
Buxorodan quvib soladilar. Mudom raiyatning manfaati
haqinda qayg'ʻuradilar. Hatto padarlarining zulmidan aziyat
chekkan avomdan kechirim soʻrab, yig`lab yurganlarini
eshitganmiz. Xullas, amirimizning niyatlari ulugʻ!

— Niyatlariga yetsunlar! — Yoʻlovchi amirni alqab, soʻng
hamrohidan soʻradi: — Bunday adolatparvar amir ilgidagi
bahavo qishloqlarda choyxona bordur? Qorin arzini tinglash
vaqti ham keldi. Keling, oshu ovqat qilib, uning arzu dodini
qondira qolaylik, nima deysiz? Qorin to`q boʻlsa, odam o`zini
ancha xotirjam sezadi. Yoʻl charchogʻi ham chiqadi, a, labbay?

Zamonali hamrohining gapini darrov ilib ketdi:

— Buxoro qishloqlari choyxonasiz bo`lmas, amak.
Tobistoni issiq bo`lgach, quyuq-suyuq bilan tashnani
qondirib, odam o`ziga dam bermasa, tanasidagi yogʻ erib
ketadi. Shunday paytda choyxona huzuri jon-ku. Yuraklar dardga
to'lganda, qayerga borasiz? Albatta, choyxonaga. Yoru
doʻstlarni sogʻinsangiz, qayerga borasiz? Bo yana choyxonaga.
Odam odamning taftini oladi, degan mashoyixlar. Koʻzachada
manim bir qadrdon birodarim bor. Oti Mustafo, kasbi dehqon.
Har safar oʻtib-qaytganimda, bir kosa obi-yovgʻonini
ichirmasa, holi-jonimga qoʻymaydur. O`zi bir oʻrtahol bo`lsada, bagʻri keng, qo'li ochiq inson. Hammaga yaxshilik tilaydur.
Otasidan qolgan toʻrt tanob yeridan olgan daromadi bilan
ro'zg'or tebratadur. Qishloq boyi Tanaboy suvdan qarashib,
tanti turgan yillari, yeridan moʻl hosil olib, koʻkragiga shamol
tegadi.

Yo'ʻlavchi luqma tashladi:

— Tanaboy deganingiz kim oʻzi? Nega Xudoning ishiga
aralashadi? Dehqonga hosilni Xudo beradi, Tanaboyning
bunga nima daxli bor?

— Oʻzi toʻgʻri bo'lsa-da, soyasi egri boylardan. Qishloqning
suvi shuning ilgidadur. Suv boʻlmasa, hosil qayerdan boʻlsin!
Oʻtgan safar qo`nganimda Mustafo togʻa menga nolidi. Boydan




picha qarzi bor erkan. Bu endi oxirgi uch-toʻrt yilda yigʻilibyigʻilib kelgan qarzlar. Shu qarz evaziga murtad boy: «Yo bir
oy ichinda qarzingni uzasan, yo qizingni xotinlikka menga
berasan», deb shart qoʻyibdi. Mustafo togʻaning Xudodan
tilanib olgan yakkayu-yagona qizi bor, yaqinda oʻn yettiga
qadam bosadi. Birodarimga koʻmak beray desam, mening ham
qoʻlim kalta. Ertadan kechgacha qozining xizmatlarida bo'lib,
oyiga arzimagan moyana olaman. Bu moyanaga boshimni
yopsam — oyogʻim, oyogʻimni yopsam — boshim ochiq
qoladur; zoʻrgʻa qorinni aldayman, xolos, amak. Mustafo
togʻaga rahmim keladi. Lekin rahm bilan birovning og£ʻirini
yengil qilib boʻlarmidi?

— Bu olamda dardim yo`q, degan kimsaning oʻzi yoʻq
erkan, — dedi yoʻlovchi hamrohining gapini xulosalab. Hatto
kuyinganidan ikki poshnasi bilan eshagining ikki biqiniga jahl
bilan nuqib ham qo`ydi. — Ba'zida ochiq koʻz bilan ham
hech narsani koʻrib bo`lmaskan, inim. Aqling kalta bo`lsa
ham, qoʻling daroz bo`lsin ekan... Shu ketishda oʻsha
birodaringiznikiga qo“namizmi?

— Yoʻq, choyxonaga...

TANABOY

Tanaboyni Tanaboy qilgan rudi Mosafdan bir irmoq
boʻlib Koʻzacha qishlogʻining oʻrtasidan oqadurgʻon Shamshod arig`ining suvi. Yetti pushti mirob o`tgan bu sulolaning
hamma davlati kelib-kelib shu boyga nasib etdi. Ariqdagi suv
yetmaganday, qishloqdagi hosildor yerlarning teng yarmiga
ham ega chiqqan. Erta bahorda shu yerlarini chorikorlarga
baylashib beradi-da, oʻzi mesh qornini silab, qishloq bilan
shaharning oʻrtasida yallo qilib yuradi.

O`rta bo`yli, oq-sariqqa moyil, xoʻ“ppa semiz boyning qopqora savatday soqoli yuzini yanada dumaloq qilib koʻrsatadi.
Bir tiyinning ustida tikka turadigan Tanaboy otga ishqiboz.
Puli koʻpaysa, ot oladi yo yosh xotin. Xotini toʻrttadan oshsa,
biriga albatta taloq beradi.

Yaqinda Qorakoʻlning panjshanba bozoriga tushib, sinashta
tanishi Chori turkmandan naqd yuz tilloga gijinglab,



yagʻrinlari oftobda yaltirab turgan qorabayir ot sotib oldi.
Otni bir-ikki minib borib, shahardagi oshnalariga maqtanib
ham keldi.

— Bu safar ot oltibsiz-da, Tanaboy, — deya kulgan
oshnalariga:

— Shundoq bo`ldi, endigi navbat xotinga, — deb tegishdi. —
Kelin ham tayyor, koʻz ostimizga olib qo“yganmiz. U eshikdan
chiqadi-yu, bu eshikka kiradi. Oʻziyam qaymoqday, yetilib
turibdi.

— Ishingiz yeng ichida bitarkan-da?

— Ahmoqlik qilayotganda ham aqlni ishlatish kerak! Bizni
bilasiz-ku, yoʻlni yaqin qilib yuramiz.

Tanaboyning koʻzlagani, oshnalariga og`zining suvini oqizib
maqtanib yurgani, qoʻshnisi Mustafo dehqonning qizi —
Zulfizar. Boy Mustafoning dehqonligi, kambagʻalligidan nomus
qilmaydi, u kelinning tekin tushayotganidan quvonadi.

Mustafoning boydan ozgina qarzi bor. Boy, qoʻshnisi bu
qarzni ming yilda ham roʻzgʻoridan orttirib to`lay olmasligini
juda yaxshi biladi. Qarz esa yildan-yilga tug'ib boraveradi.
Chunki yerga suv kerak, suvsiz hosil olib boʻlmaydi. Shularni
oʻylab, Mustafoga bir oydan beri koʻnglidan oʻtib yurgan
shartini tap tortmay aytdi. Tap tortmay aytishining boisi —
Mustafo aytgan shartimga ko'nadi, deb oʻyladi.

— Mustafo, — dedi boy oʻtgan hafta boshida qoʻrgʻon
bogʻidan qaytayotib, qoʻshnisini oʻrta yo`lda toʻxtatarkan, —
xoʻp desang, senga bir maslahatli ishim bor.

Birovdan maslahat so'ramaydigan bu kimsaning birdan
maslahat soʻragani, yana kelib-kelib oddiy dehqondan
soʻraganiga Mustafoning hayrati ming chandon oshib, rosti
gap ensasi ham qotdi. Istar-istamay yelkasidagi ketmonni
yerga qoʻyib, uning sopiga iyagini tirab, «qulogʻim sizda»
degandek, boyga engashdi.

— Eshitaman, boy ota!

Odamlarning «boy ota» deb murojaat qilishi Tanaboyga
har doim xush yoqadi. U oʻzini shu qishloqning otasi deb
bilar, shuning uchun qishloqning katta-kichigiga birdek sansirab
gapirardi. Mustafo boy bilan qariyb tengdosh boʻlsa-da:

— Uka, — dedi u labining ikki chekkasini barmog'i bilan
sidira turib, — qarz ham belingni ancha bukib qoʻydi, a?




Mustafo birdan qaddini rostlab, hushyor tortdi. Gap qarzdan
ochilganiga paylari boʻshashib, bukilgan qaddini rostladi-da:

— Boy ota, agar shu yil yaxshi hosil olsam, alhamdulilloh,
qarzingizni uza boshlayman! — dedi ko`zlarini yerdan uzmay. —
Qoʻshnichilik hurmati, yana bir-ikki yil qistamay tursangiz,
hammamiz duoi joningizni qilardik.

— Sen, bu borishingda, yana bir-ikki yildan keyin ham
qarzingni uzolmaysan! — gapning dangaliga koʻchdi boy
ovozini baland qoʻyib. — Roʻzg'oringda don-duning oshibtoshib yotgan bo'lsaki, yarmini sotib qarzingni toʻlasang!

— Nega, boy ota, to'layman?

— Nimagaki, mana, qizingni ham boʻyi yetib qoldi. Endi
sovchilarning poyqadamidan ostonang ham yeyiladi. Qiz
deganga sep-mep kerak, shir yalangʻoch erga bermasang
kerak? Shu holing bilan qizingni chiqarasanmi yo mening
qarzimni uzasanmi?

— Boy ota, qizim yosh, hali to`y haqida oʻylash ertami,
deyman.

— Oʻn yettiga kirgan qiz yosh bo`ladimi?

— Ha, endi, boy ota...

Tanaboy mulohazaga borib, yuziga jiddiylik tusini berdi.

– На-Бо", deb koʻp chaynalma, uka! Senga beradigan
bir maslahatim bor, bitim desa ham boʻladi. Bitimni albatta,
sening foydangni koʻzlab tuzmoqchiman. Bu bilan sen ham
qiz chiqarish tashvishidan, ham bira-to“la qarzingdan
qutilasan...

Toʻgʻrisi, Mustafo bitim-mitim degan gaplarga tushunmadi.
Xuddi gapning oxirini eshitmay qolgan kishidek, bir koʻzini
qisib, labini yarim ochgancha anqayibgina boyning yuziga
termildi.

— Boy ota, biz bir omi odammiz, hadeganda pardaga
oʻralgan gaplarning magʻzini chaqolmaymiz. Agar malol
kelmasa, ochiqroq qilib, roʻyi-rost gapirsangiz.

Boy ham gapni chuchmal qilmay, poʻstkallasini aytdiqoʻydi:

— Binoyiday tushunib turibsan-u, oʻzingni ovsarlikka
solasan, — dedi mugʻombirona ohangda. — Bu deganim,
qizingni qarzing evaziga menga xotinlikka ber, deganim! Endi
tushungandirsan?




Mustafo quloqlariga ishonmadi. Xayolida dalada ketmoniga
suyanib tush koʻrayotganda boshiga oftob urib, uygʻotib
yuborganday, koʻzlarini ishqaladi. — Boy, qizini xotinlikka
soʻrayaptimi?

— Boy ota, buyogʻi qandoy boʻldi? — dedi va boz
ikkilandi: — Qizim ko'narmikan?

— Otasan-ku, ko'ndirasan-da! — Aql oʻrgatdi Tanaboy, —
Otasining ogʻirini yengil qilishga yaramagan farzand
farzandmi?

— Axir sizning xotinlaringiz...

— Xotinlarim bilan ishing bo`lmasun! Kerak boʻlsa kattasiga
taloq beraman. Qizing boyvuchcha xotin boʻlib yursa
yomonmi? Har kimning ham peshanasiga boyga qaynata boʻlish
yozilmagan.

— Unda men onasi bilan maslahat qilay, qani u nima
deydi.

Boy endi zug'um qilmadi. Gap aylanib xotinga borib
qadaldimi, bu degani ish tez pishadi, degani. Xotin erning
gapini ikki qilarmidi?

— Yaxshi, eru xotin maslahatlaring pishgandan keyin
oʻzing sekingina menga belgi ber, sovchi yuboraman!..

Koʻchadagi gap uyga toʻgʻri kelmay qoldi. Mustafoning
ko'ngli qop-qorongʻu uydek boʻm-boʻsh ediki, nima deyarini
bilmay, biroz kalovlandi, soʻng borini to`kdi. Xotini Ulbibi
esa eriga «Og'zingizdan chiqqan gap yoqangizga yopishsin!
Oʻsha topgan kuyovingiz qirchinidan qiyilsin! Uylangani oʻz
tengi topilmadimi?» deb yig`ini oldi. Boyni uyalmay shu gapni
aytgani uchun go`rdan olib, goʻrga tiqdi. Uning oʻligini
murdasho`yning qoʻliga topshirib, obi rahmatini o'zi
quyadigan boʻlib, qargʻandi.

— Yolgʻiz qizimni boyning xotinlariga choʻri bo`lsin, deb
tuqqan ekanman-da! Tanaboyingiz noma'qulni nonini yebdi!
Unga beradigan qizim yoʻq, tamom-vassalom!

Mustafoning oʻzi ham boyga qiz bergisi yoʻq edi-yu, qarz
yuki ogʻirlik qilib, qaddini bukib qoʻ“yganidan boyga rad javob
bermay, «xotinim bilan maslahat qilib koʻray», deb uni
umidvor qilgandi. Shu gapni bekor aytgan ekan.

— Boy bilan boy quda boʻlsa — oʻrtada yoʻrgʻa yuradi, boy
bilan kambagʻal quda boʻlsa — oʻrtada toʻrva yuradi,




bildingizmi?! — dedi Ulbibi qarg“anishdan toʻxtab. - Odamga
or kerak, nomus kerak!

Mustafo qarz yuki yagʻir qilgan yelkasini qisdi.

— Nima qil deysan, onasi?

— Yoʻq, deng! Zoʻravonlik qilsang, qoziga arz qilaman
deb qoʻrqiting! — Ulbibi koʻz yoshlarini yengi bilan sidirib
oldi. — Bu gapni Zulfizar eshitmasin, eshitsa, oʻzini osadi!
Qaysi qiz xotin ustiga xotin bo`lishni xohlaydi?

— Qiziq gapni gapirasan-a, onasi, — zoʻrma-zo`raki iljaydi
Mustafo. — Boy odamni qozi bilan qoʻrqitib boʻlarkanmi?
Bu — xuddi bolani olaboʻji bilan qo`rqitganday gap-da. Agar
boy qarzini qistalang qilsa, nima qilasan?

— Qarz evaziga bog'ʻ-qoʻrg'onimizning yarmini berib
yuboring, jon xalos! — qizining baxti uchun butun molidan
ham kechishga tayyor turgan Ulbibi eriga shu gapni
dabdurustdan aytib yubordi.

Mustafo uchun yer berish jon berish bilan barobar edi.
U ikki oʻt orasida qoldi. Biror aka-ukasi, o`ziga toʻq xeshaqrabosi boʻlsaki, qarz koʻtarib qarziga to`lasa...

Bir qoʻshninikidagi mojaro albatta ikkinchi qoʻshniga
eshitiladi. Boyning yana xotinga ishqi tushgani, qoʻshnining
qiziga ogʻiz solgani katta xotinning qulog'iga borib yetganda,
uning figʻoni falakka chiqdi. Agar boy yana xotin oladigan
boʻlsa, oʻzi tashqarida qolishini bilardi. Shuning uchun payt
poylab, qoʻshnisi Ulbibining koʻngliga qoʻl solgan edi,
ikkisining gapi bir joydan chiqdi.

— Niyatingiz boyga qiz bermaslik bo`lsa, qizingizni uzoqroq
qarindoshnikiga qochiring! — dedi boyning katta xotini Gulsum. —
Goʻrsoʻxta boy bir kuyib oʻlsin!

DARDNI BARDOSH YENGADI

Zamonali qishloqqa kiraverishdan uch-toʻrt hovli tashlab,
otining boshini tar koʻchaga burgan edi, eshak ham otga ergashdi.
Koʻcha uncha tor emas, ikki arava roʻbaroʻ kelsa, amallab o`tadi.
Ikki tomonlama bir-biriga tutashgan guvala urib qurilgan pastqam
uylar paxsa devor bilan oʻralgan. Koʻcha boʻylab ekilgan
teraklarning barglari tungi salqinda shamol bilan oʻynashib,




quloqqa xush yoqadigan ohangda shitirlaydi. Hovli atrofidagi
paxsa devorlar pastligi uchun yo`ldan oʻtadigan yoʻlovchiga,
ayniqsa, ot-eshakda oʻtadiganlarga hovli sahni yaqqol ko`rinib
turadi. Hozir hovlilardagi dov-daraxtlar qora ko“lankaday koʻzga
tashlansa-da, ularning mevali-mevasizligini anglab bo`lmaydi.
Uylardan tushib turgan xira chiroq nurlari supani arang yoritib
turibdi, xolos. Xonaki itlar har joy-har joydan qishloqqa oralagan
begona odamni hid olib o`zicha akillab qoʻyadi.

Ko`kda kulcha bo`lgan oy atayin koʻcha boshida turib,
mehmonlarning yo'lini yoritib turardi. Koʻcha oxiriga yetay
deb qolganda choyxonada oʻtirgan odamlarning gangur-gungur
ovozi eshitildi.

— Choyxonaga yetib keldik, amak, — dedi Zamonali
hamrohiga egilib. — Ana, lampa chiroqlar koʻrindi. Hali
odamlar oʻtiribdi chog£i.

Oldi gulzor, hovlisida toʻrt-beshta balxi tuti gajak boʻlib
oʻsgan, tutlar ostida yog'och chorpoyalar qoʻyilgan, bir
chorpoyada toʻrtta, birida uchta kishi suhbatlashib oʻtirgan
boʻlsa, yana birida yolgʻiz kishi munkaygancha tebranib
oʻtirardi. Shu yerga kelganda, ot bir pishqirib bergandi,
chorpoyada o'tirganlardan kimdir:

— Farmon aka, qarang, mehmon kelganga oʻxshaydi, —
deb ovoz berdi.

Avval ichkaridan «ana, hozir» degan ovoz, keyin qoʻlida
fonus koʻtargan oq yaxtakli kishi yoʻlak bo`ylab mehmonlar
iqboliga shoshildi. Kelish barobarinda «kelinglar, kelinglar» deb
ovoz chiqardi va yaqinlashgach, qoʻlidagi fonusni boshi uzra
koʻtarib, otliqning yuziga qaradi-yu, shoshganidan ishtonbog'ini
g'ijimladi.

— Toʻram-ku! — dedi u shartta otning jilovidan tutib. — Xush
ko'rdik, qani-qani, otdan tushsinlar! — Choyxonachi otning
orqasida eshakli kishiga koʻzi tushib, yana shoshib qoldi. — E,
uzr, uzr, hamrohingiz ham bor ekanlar-da. Qani-qani,
birodar, eshakdan tushing! Marhamat, ichkariga... Hoy,
Mirzarayim, chop oʻgʻlim, ot bilan eshakni ol!

Ichkaridan oʻspirin bola oyogʻiga chala ilingan kovushini
yerga ishqab-ishqab yugurib keldi-da, mehmonlarga salom
berib, ot bilan eshakni o“choqboshi tomondagi bostirmaga
yetakladi. Mehmonlar esa choyxonachiga ergashishdi.




— Ichkari dim, tashqariga joy qilaman, — dedi choyxonachi yoʻl-yoʻlakay hol-ahvol soʻrashib borarkan. — Ha,
aytganday, birodaringiz Mustafoqul ham shu yerda. Ana,
yolgʻiz oʻzi oʻtiribdi. Oʻshaning oldiga joy qilaymi?

Oʻz ismini eshitgan Mustafo yalt etib mehmonlar tomonga
qaradi va supada osigʻliq fonus yorugʻiga kelib qolgan
Zamonalini tanidi va joyidan qoʻzgʻalib, unga peshvoz chiqdi.

— Zab kelibsiz-da, inim, — dedi Mustafo avval Zamonali
bilan bagʻirlashib, soʻng notanish mehmonning qoʻlini siqib
koʻrisharkan, ularning oʻzi oʻtirgan chorpoyaga taklif qildi.
Mehmonlar toʻrga chiqib oʻtirishgach, o`zi chorpoya labida
yarim chordana qurib oʻrnasharkan, qoʻlini duoga ochdi. —
Omin, sizlar keldingizlar, balo kelmasin. Allohu akbar!
Qalaysiz, inim, padar-modar durustmilar? Man aytgan
muolajani qilib koʻrdingizlarmi? Murch talqonini kungaboqar yogʻiga aralashtirib, ogʻriq joyga surkalib, keyin
yaxshilab uqalab qoʻyilsa, oyoq uvishishi taqa-taq to`xtaydi
oʻzi.

— Qilib koʻrdik, oz-moz foyda berdi dedilar-ku, boboy, —
dedi Zamonali minnatdor qiyofada. — Oʻzi qarigandan keyin
shu ekan-da, hali u yerim, hali bu yerim deb xarxasha
qilaverarkansan kishi. Endi shifosi Allohdan. Oʻzi dardini
beribdimi, shifosini ham berar.

— Yaxshi, yaxshi, shifosini bersin, — dedi Mustafo, soʻng
birodarining hamrohiga yuzlandi. — Siz yaxshi yuribsizmi,
birodar? Tani-joningiz omonmi?

— Rahmat, rahmat, Mustafo togʻa, — dedi yoʻlovchi
qoʻlini koʻksiga qo`yib, jilmaygancha boshini xiyol egdi. —
Oʻzingiz bardammisiz?

Mustafo notanish kishining og`zidan oʻz ismini eshitib,
bir hayrati oshsa, bir qadar xursand ham boʻldi.

— Istarangiz issiq koʻrinyapti-yu, xotira qursin, hech eslay
olmayapman. Ismi shariflarini aytsalar. Qayerlik boʻladilar?

Yoʻlovchi Zamonalidan sir saqlagan ismini Mustafodan
ham sir tutgisi keldimi, boshini egib, jilmaydi, xolos.
Zamonali esa hamrohiga bir qarab oldi-da:

— Bu birodarimiz asli shu yerlik, yurtni sogʻinib kelayotgan ekanlar, yoʻlda hamroh boʻlib qoldik. Hali sizni nom
olgan edim.




— Mehmonni boshlab kelib, koʻngilning ishini qilibsiz,
inim, — dedi Mustafo oʻrnidan qoʻzgʻalib qo'yarkan. —
Boshim osmonga yetdi. Qani, endi turinglar, uyga oʻtamiz.

— Ha, endi... — deya lab juftlagan Zamonalining gapi
ogʻzida qoldi.

— Xush koʻrdik, xush koʻrdik, qadamlariga hasanot, —
degancha Farmon aka mis barkashda bir juft qatlama patir,
mayiz, turshak va pashmak holva keltirib oʻrtaga qo`ydi va yana
bir bor «xush ko'rdik» degancha orqasiga qaytib, hayal oʻtmay
qumg'on bilan ikki-uch sopol piyola keltirib, o`zi dog“ suvga
quritilgan olma qoqini solib, bir-ikki shopirdi va rangi
chiqquncha damga qoʻydi. Dogʻ suv rangga kirguncha «baybay»lagancha qatlama patirni ushatib, mehmonlarga «olingoling» deya manzirat qildi. Olma choyning avvalini o`zi quyib,
so`ng mehmonga uzatish barobarinda qozonboshiga qarab ovoz
berdi: — Hov, Mirzarayim bolam, qozonning tagiga bir-ikki
payraha tashla, shoʻrva ilisin. — Keyin mehmonlarga oʻgirilib
qoʻshib qo`ydi: — Bugun qo`y goʻshtidan sho'rva solgan edim,
nasibalaringiz qoʻshilgan ekan, hozir shuni olib kelaman.

Shu oʻrinda mehmonlarga talabgor boʻlib o`tirgan Mustafo:

— Mehmonlarning qomini toʻyg`azib olib chiqar ekanmizda, a, — deb Zamonaliga ma'noli qarab qo'ydi.

— Mehmon osh deb kelmas, — dedi Farmon aka kulib. —
Qorinni bu yerda aldab, uyga borib gurungni urasizlar-da, a,
labbay.

— Shunaqaga o`xshab turibdi, — dedi Mustafo kaftlari
orasida boʻshagan piyolani oʻynab turib. — Hozir xoʻp-xoʻp,
ertaga oʻz qo`lim bilan damlagan sersabzi oshni yedirib, keyin
jo'nataman bo`lmasa.

Uchta sopol kosada bug'i chiqib turgan shoʻrvani Farmon
akaning oʻzi mehmonlarning oldiga keltirib qoʻydi va yana
oʻzi oʻtirgan joyga choʻkdi. Zamonali shoʻrvadan koʻtarib
ho'pladi-da, kosani qayta dasturxonga qoʻydi.

— Farmon akaning bugun solgan shoʻrvasini uch kundan
keyin ichsangiz ham mazasi ogʻzingizda qoladi, — dedi
hamrohiga gap ma'qullatib. — Bu yerga akamizning shoʻrvasini
sogʻinib keladiganlar bor. Gapim toʻgʻrimi, Farmon aka?

— Och qoringa yovgʻon ham asal boʻlib kiradi-da, —
dedi halidan beri indamay oʻtirgan hamroh sho'rvaga non




1(07р"гагкап. — 5бо"тма шдауат тагай БоЧрап еКап, 40" п72
dard ko`rmasin, birodar!.,

Shoʻrva ishtaha bilan ichilgach, Farmon aka boʻsh kosalarni
taxlab, dastyori Mirzarayimga berib yuborarkan, unga
qumg'ondagi dogʻ suvni yangilab kelishni buyurdi va
mehmonlarga:

— Uzoq yoʻl bosib kelgansizlar, birpas oyoqni choʻzib,
yonboshlab dam olinglar, — dedi, soʻng halidan beri «turinglar,
turinglar» deb oʻtirgan Mustafoga: — Biroz gangir-gungur
qilib o'tiringlar, keyin uyingizga olib chiqarsiz, — dedi va «bu
mehmonlarni haydayapti» deb o`ʻylamasliklari uchun qo'shib
ham qoʻydi: — Shu yerda qolsangizlar ham boʻladi. O`sha
huvillagan uyingizda nima bor? Xotin, bola-chaqani joʻnatib
yuborgan boʻlsangiz. Joy qilib beraman, maza qilib gurungni
urib oʻtirasizlar-da, nima dediz, Mustafoqul?

Zamonali ham «shu yerda qolamiz, ovora boʻlmang»
demoqchi edi, choyxonachining gapidan keyin birodari
Mustafo dehqonning uyida nimadir gap boʻlib oʻtganligini
ko'ngli sezdi.

— Mustafo togʻa, yanga bilan jiyanni qayerga jo“natdingiz?
Indamaysiz ham.

Mustafo bo`ynini egib, jim qotgan edi, Farmon aka uning
holatiga achinib, oyogʻining soniga shapatilab urib yubordi.
Uning bu harakatidan Zamonali Mustafoning dili xotirjam
emasligini bilib:

— Yana oʻsha gapmi? — deb so`radi. Mustafo tasdiq
ma'nosida boshini qimirlatib qoʻydi. U gapirishni, dilidagini
to'kib solishni juda-juda istab tursa-da, notanish mehmondan
istihola qilib, duduqlanar, hayajonining zoʻridan bir marta
uradigan yuragi birvarakayiga oʻn marta gupillardi. Zamonali
ham shuni aytmasin-da, deb koʻnglidan oʻtkazib turganda.
kutilmaganda Farmon aka gapirib yubordi:

— Tanaboy yana qistalang qilyapti, — dedi Mustafoning
istihola qilib turganligini sezib, uning dardini oʻzi oshkor
qilarkan. — Qarzini tiqilinch qilyapti, bachchag'ar! Qarzingni
uzolmasang, evaziga qizingni berasan, deb jiyanga og'iz solibdi,
yaramas! Shunga, akam yanga bilan jiyanni Romitanga —
Vahmkordagi uzoqroq qarindoshlarinikiga yuborganlar. Shu,
boyning koʻzidan nari boʻlsin, deganlar-da.




Bu xabardan Zamonalining yuzi qizarib, notanish
mehmonning oldida xijolat boʻlib, yuragiga igna sanchilganday
koʻksini siladi. Bu igna g'azab ignasi ediki, tishlarini g'ijirlatib:

— Voy, uyatsiz-ey! — deb yubordi butun nafratini,
gʻazabini shu bitta soʻzda jamlab. — Hali shu darajaga bordimi?
Yuzsiz! — Uning javonmardligi tutib, odobga xilof soʻzlar
ogʻzidan beixtiyor chiqib ketdi. — E, seni tuqqan... Qani,
endi zamon ko`tarsa, bunaqalarning burnini yerga ishqab,
bir ta'zirini bersang! Davlatim bor deb, koʻngliga kelganini
qilaveradimi?! Dinu diyonat bormi oʻzi bularda? — Shuncha
gapni kimga qaratib aytganini bilmadik-u, mana bu gapni
Mustafo dehqonga qaratib aytgani aniq: — Qachongacha
qizingizni yashirib yurasiz?

Farmon aka bu mavzuni ochganiga uyaldi. Boshini xam
qilib, labini tishlab-tishlab, g'avgʻoni boshlab oʻzi qochgan
kishidek, bir nimani bahona qilib, oʻrnidan turdi-da, sekin
oʻchoqboshi tomonga ketdi.

— Mustafoga toʻgʻrisi qiyin boʻldi, — eshitib turgan
ekanmi, qoʻshni chorpoyada oʻtirganlardan biri gapga
qoʻshilarkan, Zamonaliga gap uqtirdi. — Tanaboy ham
haddidan oshib ketdi. Qishloqdagilar bir boʻlib, Mustafoning
qarzini to'laymiz deymiz-u, ammo oʻzimiz ham qarzga botib
ketganmiz-da, uka. Boʻyningda qarzing boʻlsa, tiling ham
qisqa boʻlarkan. Boyga nasihat qilib bo`lmasa. Kambagʻal
kambagʻalga yeng boʻlolmaskan-da, ishqilib. Tanaboy shu
oxirgi ikki yilda suvning narxini oshirib, beshta panjasini
baravar ogʻziga tiqdi. Uyatni bilmay qo`ydi. Olgan hosilimiz
suv puli bilan baravar boʻlib qolyapti. Topgan-tutganimizni
boyga bersak, bola-chaqamizga nima qoladi, hayronmiz.

Zamonali «bu gapirayotgan mard kim boʻldi ekan», deb
o'girilib qaragan edi, sochi taqir qirilgan qotma kishiga qoʻshilib
yonidagi ikki sherigi ham salom berdi. Zamonali ham boshini
qimirlatib alik oldi-da, uning gapiga qoʻshimcha qildi:

— Boy boʻlsa oʻziga! Uning o`zboshimchaligini qishloqning
mingboshisiga borib, shartta-shartta aytmaysizlarmi? — dedi
azbaroyi kuyinganidan qizarib-boʻzararkan. — Mingboshi
insofga chaqirib qo'ymaydimi?

— Be! — deb yubordi gapga qoʻshilganning yonidagi yoshi
oʻtganroq sersoqol sherigi boshidagi doʻppisini olib jahl




bilan kaftiga urarkan, g'azabdan yuzlari burishib ketdi. —
Tili birga lab urib bo`ladimi? Mingboshi kim-u, Tanaboy
kim? Ikkisi bir goʻr! Arz qilsak, yana oʻzimiz aybdormizda. Bir hezalak mirshabimiz bor, qo`yib bersang, boyning
oyogʻini yalaydi. Oʻzi kambagʻalning boshida tayoq sinadigan
zamon boʻldi-da. Tovogʻing kichik boʻlsa-da, qoshigʻing katta
boʻlsin ekan.

Qo'yib bersang, bu yerda oʻtirganlarning har biri ichidagi
dardini toʻkib solsa. Hammasining ichida og'ir tosh bor, shu
toshni kimga otishni bilishmaydi. Gap bilan, gapirgan bilan
esa bu toshni eritib bolmasa. Bundaylarning koʻpini ko`rgan
Zamonaliga turib-turib alam qildi va tishlarini gʻijirlatgancha
gapning dangaliga koʻchdi:

— Xoʻp, hay, hammamiz bitta ish qilaylik, — dedi u «siz
nima deysiz» degandek yonidagi hamrohiga ma'noli qarab. —
Boy shunchalik noinsof ekan, biz oʻzimiz uning ta'zirini
beraylik! Men shahar qozisining mulozimiman, ismim
Zamonali, oʻzim Shofirkonning Vardonzesidanman, sizlarga
yordam berishga hamisha tayyorman. — Bu yigitning xalqqa
bunchalik qayishqoqligini koʻrgan notanish hamrohi uning
yelkasiga qoqib qoʻyarkan, «voiz»ning ruhi yanada koʻtarilib,
gapirayotgan gaplari ham keskinlashdi. — Sizlarning
nomlaringdan arz xati yozay, sizlar barmoq bosib hersangizlar, men uni qozi orqali qozikalonga yetkazay, nima deysizlar?

Hozirgina toʻlib-toshib, taqdirning hukmidan nolib
oʻtirganlar bu taklifni eshitib, yuzlari birdan burishib,
kalovlanib, oʻzlaricha bir nimalarni g“ʻuldiray ketishdi:

— Qoʻying, boshimizga balo orttirib olmaylik! Sabr qilsak,
dardni bardosh yengadi!

Zamonali bularning gapiga, holatiga istehzo bilan kuldi.
«Maydonlaring tor, mardliklaring ham shunga yarasha ekan!»

— Jabrni o'zlaringga oʻzlaring sotib olgan ekansizlar. Mana
bunaqa pana-panada nolishni bilasizlar-u, lekin birovga arz
qilishdan qoʻrqasizlar. Yana bu ishlaringni andishaga
yoʻyasizlar-da, andishaning nomini qoʻrqoq deysizlar. Sabr
tagi sariq oltin, deysizlar. Sizlar sabr qilib oʻtirganda, sariq
oltinlarni boy allaqachon oʻziniki qilib olgan. Boshlaringga
baloni orttirib boʻlgansizlar-u, bundan boshqa yana qanaqa
baloni o'ylaysizlar? Hech boʻlmaganda, har bir qishloqning




o'zini devonai rostgoʻyi boʻlishi, hazil-huzul bilan haqiqatni
aytib turishi kerak!

Qotma kishi taqir boshini silab, chuqur mulohaza bilan:

— E, to'ram, Xoʻja Nasriddinga oʻxshagan devonai
rostgo'ylar qani hozir? — dedi zoʻr bir dard va orziqish
bilan. — Xoʻja Nasriddin tirik boʻlganlarida edi, bunaqa
uyatsizlarni dodini allaqachon bergan bo`lardilar! U kishining
kulgilari bizga oʻxshaganlarning dardiga malham, kazzoblarning diliga nashtar edi.

Zamonalining qaptalida oʻtirgan mehmon yalt etib oʻsha
kishiga qaradi va tezda ko`zini olib qochdi.

NOUMID SHAYTON

Mustafo mehmonlarni boshlab kelganda, hovli sahni
ko`zga uncha tashlanmas, koʻkda qizlarning qoshiday suzilib
chiqqan oy allaqachon ogʻib, shu`lasining xiraligidan
atrofdagi narsani ko'rib bo`lmas, boyning qo`shni ekanligini
esa sohibi xonadon quyosh chiqar tomondagi baland uyga
im qoqib, «boyning boloxonasi» degan gapi mehmonning
esida qolgan edi, xolos.

Ertalab uygʻongan mehmon uyda bir oʻzi qolganligini
sezdi. Hovliga chiqdi, jimjitlik. Hovli yonboshidagi bostirma
tomon qarasa, qadrdon eshagi nishxo`rd kavshab turibdi. Ot
koʻrinmadi, demak, Zamonali kallai saharlab turib ketgan.

— Xoʻv, Mustafo aka! — deya ovoz berdi mehmon qoʻlini
beliga tirab. Hech kim javob bermadi. — Ertalabki salqinda yer
chopgani tomorqasiga ketgan-da, — degan xulosaga keldi va
to'g'riga qaragan edi, peshanasida turgan kungurador
boloxonaning naqshinkor chambarakli, harir parda tortilgan
darichasiga koʻzi tushdi. Hovlining kunchiqar tomonida
bo'lganligi uchun bu boloxona quyosh nurini toʻsib,
Mustafoning hovlisidagi bir parcha yerga ekilgan rayhonu
jambillarga, mijmoriq bir-ikki tup dov-daraxtga soya tashlab,
unib-oʻsishiga monelik qilardi. Bir qaraganda quyosh nuriga tashna
bu hovli egasiga oʻxshab unib-o“smagan, soyada qolib ketgan.

Haqiqatan ham Zamonali tong-sahar uygʻondi, tahorat
olib, bomdodni oʻqidi-da:




— Mustafo togʻa, menga uzr, mehmon uzoq yoʻl bosib
charchagan, yotib damini olsin, sal keyinroq uyg'otib,
kuzatarsiz, — deya yoʻlga tushgan. Birodarini kuzatgan Mustafo
esa tonggi salqinda qoʻrgʻondagi yumushlarni saranjomlash
maqsadida bog'ʻ-qo'rgʻon tomonga oʻtib ketgan.

Mehmon soyada sarg`aygan rayhonu jambillardan ko`zini
uzib, yana bir bor boloxona darichasiga qaragan edi, kimdir
oʻsha darichadan koʻz uzmay unga qarayotganini payqadi.
Kuzatuvchi koʻ“z-ko'zga tushishidan choʻchidimi, harir
pardani tashlab, o'zini yonga oldi. Mehmon koʻzini olib
qochib, yana bir bor oʻsha tomonga qaradi. Yuqoridagi holat
takrorlangach, darichadan moʻralayotgan kishi Tanaboy
ekanligi mehmonga ma'lum bo'ldi va kallasini sarak-sarak qilib,
miyigʻida kuldi. Kulish barobarinda koʻnglidan bir shumlik
oʻtdi. Hovli oʻrtasidagi gajak oʻsgan oʻrik daraxtining ostiga
qo'yilgan yogʻoch kartga borib oʻtirdi. Shumlikni xayolida
pishitarkan, oʻgʻrincha boloxona darichasiga qarab-qarab olar,
kuzatuvchi boʻlsa harir pardani qiyalatib termulishni
qoʻymasdi. Go'yo hech narsani sezmaganday, mehmon
qoʻllarini tepaga koʻtarib, tavalloni boshladi:

— Ey, bandalariga rahm qiluvchi rahmdi? Allohim! Sen
jamiki bandalaringni teng koʻruvchisan! Dardmandlarning
dardiga shifo beruvchi, omadsizga omad hadya etuvchi,
musofirlikda qiynalib yurganlarning ogʻirini yengil qiluvchi —
oʻzingsan! — degan hamdu sanolardan keyin muddaoga o`tdi.
— Men bu yurtda bir musofirman, lekin qoʻlim juda kalta.
Hatto meni mehmon qilgan mana shu uy sohibini rozi qilishga
ham qurbim yetmay turibdi. Agar sen, rahm aylab, men
hechoraga yuz tillo hadya qilsang, meni bu malomatlardan
xalos etib, tunu kun sening duoingda boʻlgan bandangni
xursand qilarding! Noumid shayton, deydilar. Men senga
yukundim va sendan soʻradim. Menga naqd yuz tillo suv va
havodek zarur. Illo-billo toʻqson to'qqiz tillo tashlasang, aslo
olmasmen, chunki qolgan bir tilloni ham topishga qurbim
yetmaydur. Menga yuz tillo tashla!

Mehmon takror-takror Xudoni nom olib, iltijolar qilarkan, ko`zini yumib, borgan sari ovoziga shikastalik baxsh
etar, mungli nolalar qilar, oʻzini bechorahol sanasa-da,
insofli, diyonatli ekanligini bot-bot eslatib o`tar, hojati faqat




yuz tillo tanga bilan bitishini, to'qson to`qqiz tillo tanga
mutlaqo kerakmasligini ta'kidlardi.

Notanish kishining begona bir hovlida turib, oʻzidanoʻzi Xudoga zuma urishi boloxona darichasidan kuzatib turgan
Tanaboyda ajib bir qiziqish uyg'otdi. O`zini dinu diyonatli
sanab turgan musofirning iymonini sinamoq niyatida,
boloxonadagi bagʻdodiy tutdan yasalgan sandiqdan to`qson
toʻqqiz tillo tanga sanab olib, uni ipak bilan jimjimador
naqshlangan baxmal hamyonga soldi, hamyonning ogʻzini
tugib, sekingina darichadan qoʻshnining supasiga, musofirning
oyogʻi ostiga tashlab yubordi. Tilloning yoqimli jarangini
eshitgan mehmon koʻzini ochdi va oyoqlari ostida yotgan
hamyonni ko'rib, oʻrnidan turdi, yon atrofga, tepaga olazarak
qaradi, so'ng «shukur, shukur» deya kimgadir qulluq qildi,
Egilib hamyonni yerdan koʻtardi. Avval qoʻlida chamaladi,
soʻng uning ogʻzini ochib, tangalarni ovoz chiqarib sanadi:

— Bir, ikki, uch, toʻrt... toʻqson toʻqqiz!.. E, Allohim! —
U tillolarni qayta hamyonga solib, uning og`zini tugdi va bir
qoʻlida hamyon bilan yana qo`llarini duoga ochib, hamdu
sanoni boshladi. — Marhamatingga qulluq! Mendek bir
bechorahol bandangni nolayu iltijolari senga borib yetdi-ya!
Mingdan-ming roziman!..

Mehmon koʻzlari yashnab, hamyonni qoʻyniga joylagach,
uning harakatlarini boloxonada turib kuzatayotgan Tanaboyning kapalagi uchib, birinchi navbatda qoʻlidagi tasbehi
tushib ketdi, ikkilamchi, kallasidagi oʻylari algʻov-dalgʻov
bo'ldi.

— Voy, uyatsiz, betavfiq, muttaham! — dedi u va shoshapisha qalami choponini yelkasiga tashlab, pastga qarab tushdi.
Boloxona zinasida oyoqlari chalishib ketarkan, oʻzicha: —
To'qson toʻqqiz tilloni olmayman, degan edi-ku! Axir men
tashlagan hamyonda bir kam yuz tillo bor edi, uyalmay
oldi-ya, bexirad! Hozir sharmandasini chiqaraman! Oʻzi
hozirgilarda insof-diyonat qolmagan! Og`izlaridan boshqa gap
chiqadi, qiladigan ishlari boshqa! — deya o`zini tashqariga
urdi.

Tanaboy koʻcha tomondan Mustafoning darvozasini
taqillatdi. U darvozaning zulfinini urarkan, qoʻllari qaltirar,
taq-tuq ovoz esa qulog`iga kirmas, birpasda ko'ru soqovga




aylanib qolgandi. Ichkaridan «kim» degan ovoz eshitilganda
ham, u tinimsiz darvoza zulfinini taqillatishni qoʻymasdi.

— Hay, kim, mana, boryapman! — dedi ichkarida ovoz
egasi.

— Darvozani tez och, men, Tanaboyman! Och tezroq! —
Tanaboyning joni halqumiga kelib boʻlgandi, yana birpas
darvoza ochilmasa, joni ogʻzidan chiqib, tanasini tark etishi
mumkin edi.

Mehmon darvozani ocharkan, qaltirab turgan boyga
roʻ“baro“ keldi.

— E, keling-keling, qani, ichkariga marhamat! Qadamlariga hasanot! — Manzirat qildi notanish mehmon zoʻr
iltifotlar koʻrsatib uni ichkariga kirishga undarkan.

Boy ostona hatladi-yu, shosha-pisha uy sohibini soʻradi:

— Mustafo uyda yoʻqmi? — Keyin mehmonga zarda bilan
tikildi: — Sen kim boʻlasan?

Mehmon oʻzini hech narsa boʻlmagandek tutdi.

— Musofirman, boy ota, Mustafo togʻoyining aziz
mehmonlari boʻlurman. Oʻzlari kim boʻladilar?

— Men... Men, qoʻshni...

— Qoʻshni keldi — koʻmak keldi, et keldi — suyak keldi! —
dedi mehmon chaqqon-chaqqon harakatlar qilib. — Qani
kirsinlar, taqsir!

Tanaboy oʻzini biroz bosdi, nafasini rostlab, hovliga kirdi
va manziratsiz supadagi katga chiqib, chordana qurib oʻtirdida, musulmonchilik yuzasidan qoʻlini koʻtarib duoi fotiha
oʻqidi.

— Mehmonman, de! Otangga rahmat! — dedi u patak
soqolini silab, gapni nimadan boshlashini bilmay biroz
mijgʻovlandi. Lekin mol qayg`usi zoʻrlik qildimi, labi-lunjini
tezda yigʻishtirib, muddaoga koʻchdi. — Hali zamon Xudoga
tavallo qilib turgan kishi senmi?

Birovning uyida mezbonlik qilayotgan mehmon xijolatdan
iymanib turgan edi, boyning bu savoli uni yolg'ondakam
hayratga soldi.

— Xuddi shundoq, taqsir, ul bandai moʻmin mendurman!
«Aqling borida u-bu yigʻib ol, aqlsiz bo'lganingda bemalol
ishlatib yurasan», deganlar otam bir paytlar. Siz buni qaydin
eshita qoldingiz, taqsir?




— Teshik quloq eshitmay qolmas. — Tanaboy kissasidan
roʻmolcha chiqarib, yoʻgʻon boʻynini artib, mehmonga savol
nazari bilan boqdi va: — Sen qancha soʻragan eding? — deb
soʻradi.

— Yuz tillo tanga, taqsir, yuz tillo!

— To`qson toʻqqiz tilloni olmayman, deding-a?

— Haq rost, taqsir!

— Shundoq ersa, nechun toʻqson toʻqqiz tilloni olib
qoʻyningga urding? Dinu diyonating qayerda qoldi? Xudodan
uyalmadingmi?

Mehmon uyalgandek boshini egib, yer chizdi.

— Ha, endi, taqsir, toʻqson toʻqqizini bergan, bir kuni
qolgan birini ham berar. Noumid shayton, deganlar. —
Mehmon savolning mag`zini endi chaqqanday, birdan boshini
koʻtarib, hayrat bilan soʻradi: — Uzr, taqsir, Xudo bilan
mening oʻrtamdagi hangomani qayerdan eshitdilar?

Tanaboy shunday bir tirjaydiki, buni tirjayish emas,
allaqanday ijirgʻanish deb tushunmoq toʻgʻriroq bo'lurdi. U
xayolida «noumid shayton»ni qo`lga tushirganday his qildi
oʻzini va vajohat bilan suhbatdoshiga dedi:

— Gapni bizdan eshit, Mustafoqulning mehmoni! —
Kesatib gapirayotgan boy boloxona darichasiga im qoqdi. —
O`sha toʻqson to`qqiz tilloni, ho“, koʻrinib turgan darichadan
men tashladim, bilsang agar!

— 1-ya! — yoqasini g'ijimladi mehmon ajablangandek. —
Aqlingiz joyidami, taqsir?! Ming aqlli boʻlsang ham, yoningda
bitta ahmoq boʻlmasa seni hech kim aqlli demaskan-da. Qaysi
aql bilan shuncha boylikni birovning oyogʻi ostiga tashlab
qoʻyadi kishi?

— Nolangni eshitdim-u, iymoningni sinamoqchi boʻldimda. Mana, sinov ham tugadi, hazil ham. Endi hamyonni
menga qaytar-chi!

Mehmon oʻtirgan joyida bir qimirlab olib, «buyog'i qiziq
boʻldi-ku» degandek, boyning ko'ziga sinchiklab qaradi. Boy
esa tirjaygancha, qoʻl choʻzib turardi.

— Taqsir, — dedi u, — avval bir gapni oydinlashtirib
olsak.

— Xo'ʻsh-xoʻsh, — boy cho`zilgan qoʻlini iyagiga tiradi, —
qanaqa gapni?




— Ayting-chi, yuz tilloni men sizdan soʻraganmidim?

— Yoʻq-yoʻq.

— Unda nega menga mazammat qilasiz? Siz ariqdagi suvni
palon tangaga sotganingizda men bilan biror marta maslahat
qilganmisiz?

Mehmonning g`alati savoliga savol bilan javob berdi
Tanaboy:

— Sen mening suv sotishimni qayerdan bilasan?

— Siz mening yuz tillo soʻraganimni eshitganingizdek,
men ham eshitganman-da.

— Gapni aylantirma, uka, hamyonni tezroq qaytar!
Birovning peshana teri bilan topgan moliga xiyonat qilish
musulmonchilikdan emas!

— Oʻzingiz birovlarning peshana terisi hisobiga kissa
qappaytirib yurganingizdan uyalmaysizmi? — Mehmon bu
gapni biroz ta'naga qorishtirib aytdi. — Taqsir, aybga
buyurmaysiz, men Xudodan tilab olgan tillolarimni siz bilan
boʻlisholmayman. Agar siz bilan bo`lishsam yoki butunicha
sizga bersam, tepadan mashmashamizni kuzatib turgan Alloh:
«Ey, yolg'onchi bandam, soʻraganingni bersam-u, sen uni
oʻz hojatingga sarf etmay, boshqaga berib turibsan! Yana bevabechoraga emas, kelib-kelib, yegani oldida, yemagani ketida
boʻlgan bir boyga-ya? Bu qanday tilyog`lamalik?» demaydimi
menga? Men Egamning oldida yomonotliq boʻlib qolishdan
qoʻrqaman!

Boyning paytavasiga qurt tushdi. Rangi dokadek oqarib,
qilib qoʻygan ishidan pushaymonlikka bordi. Axir, bu «qallob»
tillolarini qaytarib bermasligi ham mumkin-ku. O`rtalarida
guvoh boʻlmagach, bu masalani qandoq yechadi? Janjallashmasa, shuncha boylikdan bir kunda ajralib qolishi hech
gap emas. U shu qarorga keldi-da:

— To hanuz mehmon deb hurmatingni qilib otirgandim, —
dedi asil qiyofasini endi-endi namoyon etib. — Meni Tanaboy
deydilar! Qishloqning mingboshisi-yu mirshabi mening
hukmim bilan ish yuritadi. Shahardagi qozi hazratlari bilan
bitta gashtakda yuramiz. Seni toʻg'ri qozining oldiga olib
boraman. U kishiday bilimdon va tadbirkor qozi Buxoroda
yoʻqdur. Albatta bir tadbir qoʻllab, bul masalani adolat bilan
yechib berishlariga imonim komil! Ana undan keyin sharmandai




sharmisor boʻlib, yasoqqa tortilib, oyogʻing qizib turgan
yoqqa tiqilib, doʻzax azobiga giriftor boʻlasan! El orasinda
badnom boʻlishdan qoʻ'rqmaysanmi?

Bu zo'raki javrashlar mehmonga chivin chaqqanchalik
ta'sir qilmadi. Pinagini buzmay, koʻzini loʻq qilib:

— Siz shahar qozisi bilan oshnachiligingizni pesh qilib,
meni qo'rqitmoqchimisiz? Bu ishga ul zotni aralashtirib,
oʻzingizning gunohingizga sherik qilib nima naf topasiz?
Mojaromiz ustida turgan guvoh boʻlmasa.

Harifining xotirjamligi boyning jahlini battar chiqarardi.
U endi tamoman gangigan va oʻqtin-oʻqtin boshini changallab, ingrardi.

— E, musulmonlar, yordam beringlar! Kuppa-kunduz
kuni bir murtad bir musulmonni tunadi! Qani insof, qani
diyonat!

Boyning ayuhannosini eshitib, yoʻldan oʻtib turgan birikki erkak darvozani qiyalatib ichkariga kirib «hay-hay»ladi:

— Bu kishi, boy ota-ku! — dedi mardaklardan biri boyning
qavatiga kirib. — Sizni kim tunadi?

— Mana bu kazzob tunadi! — Hamqishloqlarini ko`rgan
boy oʻzini dadilroq tutib mehmonga tashlanmoqchi ham
boʻldi.

Erkaklar masalaning asl mohiyatiga tushunmaganlari uchun
kimning qoʻlidan tutishni bilmay hayron, bir-birlariga yelka
qisib turardilarki, ularning bu holati boyning jahlini ming
chandon chiqardi.

— Boy ota, bu Mustafoqulning hovlisi, mehmon ham u
kishiniki bo`lsa, qanday qilib sizni tunashi mumkin? — deb
soʻradi boyni suyab turgan mardak. — Siz oʻzi bu hovliga
nimaga kirdingiz? Voqea sizning hovlingizda sodir etilganda
boshqa gap erdi.

Tanaboy boʻlib oʻtgan voqeani aytib bergach, mardaklar
bu masalani yechishga aqllari yetmay, kula-kula hovlidan
chiqib ketishdi. Boy yana yolgʻizlanib qoldi. Chorasiz
qolganidan jig'ibiyroni chiqib, yalinishga tushdi.

— Jon, uka, tillolarimni qaytarib ber!

— Tillolarni men sizdan soʻragan edimmi? — Yana oʻjarlik
qildi mehmon.

– Уо"4-ус"а.




— Unda mendan yana nima istaysiz?

— Insof,

— Avval oʻzingiz insofli bo“ling-da, keyin mendan insof
soʻrang!

Boyning toqati toq boʻldi.

— Qoziga boramiz, tamom! — dedi oxirgi xulosasini yasab.

— Taqsir, men qozi hazratlarining huzurlariga borishdan
qoʻ'rqmaydurman, — mehmon tavoze bilan egildi, —
bajonidil borurman. Lekin menda bir andisha bordur.

— Nimadan andisha qilursan?

— Qozi ahamiyati jihatidan hokim bilan tengdur. Shunday
erkan, ul shaharning baobro' kishilaridan — hurmatli zot!
Huzurlariga bul yoʻl gardi qoʻngan engil-boshda qadam ranjida
qilolmayman. Agar, shu tarzda borsam, birlamchi, oʻzim
uyaladurman, ikkilamchi, bul ishim ul zotga nisbatan
behurmatliq bo'lmasmi, taqsir?

Tanaboy bu vajga darrov javob topdi.

— Bundan aslo izza boʻlmasang ham boʻladur, — dedi
raqibini mot qilgan odamdek shodlanarkan. — Men senga
oʻzimning mehmonga kiyaturgʻon engil-boshimni berurman,
shunga ham ota goʻri - qozixonami?

— Olib chiqing! — dedi mehmon. Boy tezda uyiga kirib,
bir sidra kiyim-bosh olib chiqdi. Mehmon uni kiyib olib:

— Sarupo yarashdimi? — deb soʻradi boyning jigʻiga
tegishib.

— Yarashdi, — dedi boy ijirg'anib.

— Yarashgan boʻlsa, endi yana bir masalani hal etsak, —
dedi u. — Eshagim uzoq yoʻl yurib ancha toliqqan. Shahargacha
yetib borishi dargumon. Undan keyin qozi hazratlarining
huzurlariga eshakda borish odobsizlik emasmi? Eshakni koʻrib,
koʻngillariga noxush fikr kelmasin deyman-da. Saman yoʻrgʻa
minib borilsa, bu — qozi domlaning obroʻlari boʻlardi.

Tanaboyga bu talab endi ogʻirlik qildi. Bu — oxiri voy,
dahmaza ishni boshlagani uchun oʻzini oʻzi boʻralab soʻkib,
padarining goʻriga gʻishtlarni oʻzi qalab tashladi.

— Senga saman yoʻrg“amni berib, oʻzim poyu piyoda
boramanmi, bachchag£ʻar?!

— Birlamchi, men sizni zoʻrlayotibmanmi, ikkilamchi,
siz meni qoziga surgayopsiz, uchlamchi, magar siz menga




saman yoʻrgʻangizni bersangiz, mayli, siz manim eshagimni
minib boring. Har holda qozi hazratlari bilan oshnachiligingiz
bor, uyat bo'lmas. Oshnalar bir-biriga kechirimli bo`lur. Ot
tepkisini ot koʻtaradi, deganlar-ku!

Agar, talabni rad etsa, bu o`jar mehmon aynib
qoladiganday, Tanaboy noiloj rozi boʻldi va hovlisiga kirib,
saysxonadagi yaqinda yuz tilloga sotib olgan saman yoʻ`rgʻasini
yetaklab chiqdi. Shunday qilib, aybdor otda, da'vogar
eshakda, yoʻlga tushishdi. Ot oldinda, eshak orqada, goʻyo
aybdor da'vogarni qozixonaga yetaklab borayotganday,
dimogʻida qadimiy ashulasini xirgoyi qilib ketayotganini
Shokir choʻloqning sartaroshxonasida navbat poylab turganlar
ham, katta hovuz bo`yida oʻtirgan chollar ham ko`rdi, lekin
boy ishiga aralashish odobdan emasligini bilib indamay
qoʻyishdi.

Mustafo bogʻ-qoʻrg'oniga emas, dalaga ketgan ekan,
qishloqdan chiqaverishda, aziz mehmonini koʻrib, hayratdan
yoqa ushladi.

— Yoʻl bo`lsin, mehmon! — dedi bir eshak ustida noqulay
oʻtirib olgan boyga, bir otda kerilib o`tirgan mehmonga qarab. —
Eshagingiz otga aylanibdimi?

— Boy ota himmat qildilar, — dedi mehmon boyga koʻz qisib
olib. — Sizlar boy otadan noliysizlar, lekin bu kishi qoʻli ochiq
inson ekan. Meni kiyintirib qo'yganlari yetmaganday, ostimga
saman yoʻrgʻani berib, endi shahar aylantirgani olib ketyaptilar.
Siz, Mustafo togʻa, kechga qarab oshning harakatini qilavering,
men albatta qaytib kelaman. Yaxshilab otamlashamiz hali.

— Xoʻp-xoʻp, — dedi Mustafo nimalar boʻlayotganiga
aqli yetmay, — keling-keling, bosh ustiga, kutaman...

DA'VOGAR — MUTTAHAM

Qishloqdan chiqquncha boyning boʻ`lari boʻldi. Uyatdan
yer yorilmadi, shu eshak bilan birga yerga kirib ketmadi. Shu
tariqa kunning tigʻida notanish odamni ichida soʻkib borardi.
Bu katta yoʻl boʻyida yashaydigan kishilarning koʻpi
Tanaboyni yaxshi tanir, shu tanishlari uni chaqib-chaqib
olardi.




— Ha, boy ota, kuningiz eshakka qoldimi? — dedi bir
toʻngbashara tanishi ilmoqli gap qilarkan, avval oʻzi zavq
bilan kuldi. — Bu eshakni qayerdan topdingiz?

Bu gap boyning suyak-suyagidan o'tib ketdi. Tayinlik javob
topolmay:

— Ishing bitguncha eshak bilan murosa qilarkansan-da, —
deya toʻngʻilladi. Ot ustida borayotgan kishi payrovning bir
uchi oʻziga tegib ketayotganini fahmlab:

— Hamma ham o`z qavmi bilan tez til topishadi-da, —
dedi gap nishabini boy tomonga burib. — Taqsirim, eshakning
tilini yaxshi tushunar ekanlar, Sulaymon payg'ambardan dars
olganlarmi, nima balo.

To'ngbashara kishi qah-qah otib kular, shu bois yelkalari
ham qahqahasiga hamohang tarzda silkinib-silkinib ketarkan,
boyning yuzi shuvut boʻldi. Uning jahli chiqsa-da, nima
qilarini bilmasdi. Mahsining ichiga tushib, keyin chiqolmay
qolgan moshdek, u bu vaziyatdan chiqolmasdi, izzadan nafasi
qisilib, peshanasida reza-reza ter paydo boʻldi. Bunga
koʻylagining yoqasi xalaqit berayotgandek, yoqasini boʻshatsa
hamki, erkin nafas ololmay qoldi. Endi butun tanasi terlay
boshladi.

Asta-sekin qishloq ortda qoldi. Boyning koʻkragiga shamol
tekkanday boʻlgan edi, oldindan ozgʻin, qovurgʻasi koʻrinib
qolgan hoʻkiz yetaklagan tetikkina chol va qoʻlida tolning
ingichka novdasi bilan choi yetaklagan hoʻkizning orqasidan
urib borayotgan yigit chiqdi-yu, otliqning gapxonasi ochildi.
Eshak ustidagi boy esa cholni tanidi. Bu qishlog'idagi holvapaz
Solor koʻsa edi. Solor koʻsa ham boyni tanidi, salom berib
yoʻlida davom etaverdi. Yigit bir maromda qadam bosar,
ahyon-ahyonda qoʻlidagi xipchin bilan hoʻkizning sag`risiga
urib-urib qoʻyarkan, oʻz xayollariga berilib, «ikki suvoriy»ga
salom ham bermadi. Uning odobsizligi otliqqa nasha qildi.

— Ho'kizni sotgani olib borobsizmi, amak? — deb soʻradi
otliq jo'rttaga.

— Qanaqa bozor, mullo! — dedi Solor koʻsa boshini xiyol
koʻtarib, otliqqa qararkan. — Dalada ozgina yerimiz bor, shuni
haydab kelaylik, deb dada-bacha oʻshoqqa ketobmiz.

— Man bozorga sotgani olib boryapsizmi, debman.

— Bozorga boʻlsa, kallai saharlab chiqoydik, mullo.




— Bu bacha pisaringizmi, amak?

Solar koʻsa goʻyo oʻgʻli ergashib kelayotganini endigina
payqaganday, orqasiga bir qarab oldi-da:

— Ha, yolg'ʻuzgina pisarchamiz, — dedi. — Kechagina
yelkamga chiqaytigon edi, bugun kap-katta boʻlibti. Buni
xonador qilmasak, quloq-miya tinmaydigon.

— Xotin olib bering, deyoptimi? — deb otliq yigitga
qaragan edi, yigit ishshayib qo`ydi.

Bu orada boyning joni qistab, tishlarini gʻijirlatardi. Solor
koʻsa hech gapdan xabari yoʻq, ezmalanardi.

— Bu emas, onasi qoymayopti. Manam o'tirib olib, qachon
kelinga ish buyuraman, deydi. Man, «qo`y, xotin, hozir
dastimiz kalta, shu ishni keyingi yilga qoldiraylik», desam
ham poydasi boʻmayopti. Bu pisarniyam erka qiganmiz-da,
qo'lida hunari yoʻq holi. Ertaga xotin olib bersak, uni qannay
boqadi, onasini buminan ishi yoʻq. Shunga boshim qotgan.
Ozgina yerimiz bor, shuni haydab, bir siqim makka sepsam,
shu ho'kizning oʻziga ertaga avqot bo`ladi, deb ketobmizda, mullo.

— Ho'kizni bittasini soting, amak, — dedi otliq. — puliga
toʻy qiling! Hoʻkiz topiladi, o`rtada pisar xotinlik, yanga
kelinlik boʻladi, sizni esa qulog'ingiz tinadi. Keyin mol avqoti
deb yer haydab yurmaysiz. Nima dedingiz, gapim ma'qulmi?

Solar ko'sa otliqning pichingini tushundi.

— Gapingizda jon bor, mullo, — dedi chol oʻgʻliga bir qarab
olib, — shu hech xayolimga kelmaganiga qarang. Ho`kizni sotib,
«hoʻkiz»ga xotin olib ber, deyopsiz-da siz? — Shu payt yigit piq
etib kuldi. — Ha, yoqmay oʻlsin, xotin desa, qulog'ing har
baloni eshitadi, a?

— Birodar, otni qichang, bu yurishda manzilga qachon
yetib boramiz? — dedi Tanaboy otliqqa qarab.

— Boramizda boy ota, shoshib ham nima qildik, — dedi
otliq beparvolik bilan va cholga yana savol berdi: — Amak,
dehqonchilikdan ham boshqa kasbingiz bormi?

— Dehqonni topgani nima —- qumda! — dedi Solor koʻsa
nolib. — Kaftingga olsang, barmoq orasidan sirgʻalib tushadi.
Holvapazlik qilaman. Bir necha vaxdan bozi shu kasbni
qilaman, lekin unda ham naf kam. Un boʻsa, yogʻ topilmaydi,
yogʻ topilsa, unga qiron keladi. Shunoqa bir dardisar!




— Nahotki shuncha paytdan beri bir-ikki tanga orttirmagan
boʻlsangiz? Holvadan biror nima qolishi kerak-ku?

— Nima qolardi? Qoʻlning yogʻlangani qoladi-da.

— Baribir bir nima qolarkan-ku.

— Qoladi, qoladi, — dedi chol bir gapni ikki bor
takrorlab, — qolgani mana shuning tomogʻidan ortarmidi? —
Chol oʻgʻliga bir qarab oldi. — Bir jo'jaga ham suv, ham don
kerak. Ba'zida yogʻ ham, un ham topilib qolganda, oʻzim
boʻlmay qolaman. Qarichilik qursin, bodim bor, ahyon-ahyonda
tutib qolsa, oylab koʻrpachaga mixlanib yotaman, mullo.

Solor koʻsaning ichi toʻla dard ekan, gapi choʻzilib ketdi.
Otasining sergapligi yigitning ham ichini kuydirdimi yoki
boshqa biror sababi bormidi:

— Amak, — dedi yigit otliqqa qarab, — hoʻkiz haqida
gapirmay qoʻydingiz. Otamning xotiralari chatoq, agar malol
kelmasa, yana bir bor hoʻkiz haqida eslatib qoʻying.

— Yodingga baxayr! — dedi otliq kulib. — Hali ham hoʻkiz
haqida gapiryapmiz-ku, yigit. Yoki fahming hali ham
yetmayaptimi?..

Solor koʻsaning yoʻli ayri tushmaganda, bu suhbatning
nihoyasi yoʻq edi...

Endi yoʻlni ikkalasi davom ettirdi. Ular anchagacha jim
borishdi. Oftob ham kunning tobini olib, qizdira boshladi.
Otliq bir-ikki gapirgan edi, Tanaboy miq etmadi.

— Kunni qarang, peshin boʻlmasdan yondiraman deydiya! — dedi otliq. — Toʻgʻri boshga kelib uryapti-da oʻziyam.

— Mening boshimga oftob urayotgani yoʻq, — deb
toʻngʻilladi Tanaboy.

— Toʻgʻri, — dedi otliq, — oftob sizga hali yetib bormagan.
Lekin meni qizdiryapti.

— Nimaga endi, sizni qizdiryapti-yu, menga yetib
kelmayotgan ekan?

— Siz eshakda — pastdasiz, men otda — oftobga
yaqinroqman-da.

— Gap oftobda ham, sovuqda ham emas, — dedi Tanaboy
xoʻmrayib, — hamma gap odamning oʻzida.

— Nimaga, taqsir?

— Qishda sovuq deb, yozda issiq deb noliydi. Na issiqqa
chidaydi, na sovuqqa.




— Lekin yozning bir hissa vaqti qishning uch hissa vaqtiga
teng ketarkan, shuni bilasizmi, taqsir?

— Yoʻgʻ-e! — deya ajablandi Tanaboy.

— Yoʻq emas, ha! Men buni boshimdan oʻtkazib
aytyapman, — dedi otliq hamrohini yana hayratga solib. —
Qishda kiyimimni yuvib dorga ilib qo`ysam, uch kun deganda,
yozda esa bor-yoʻgʻi bir necha lahzada quridi. Shunda bildimki,
qishdan koʻra yozning kunlari ancha unumli ekan...

Tanaboy hamrohiga bir nima deb javob qaytarmoqchi
edi, birdan hamroh emas, raqib ekanliklari esiga tushib,
qovogʻini solib oldi. Shu bilan qovogʻi boshqa ochilmadi.

Shaharga kirish darvozasi oldida turgan navkar ularni
to`xtatib, shaharga nima maqsadda kelayotganlarini, agar
ichkariga kirmoqchi boʻlishsa, soliq to`lashlarini soʻradi.

— Otga, eshakka va oʻzlaringizga soliq toʻlaysizlar! — dedi
darvozabon otning jilovidan mahkam ushlab.

— Hisob-kitobni taqsirim qiladilar, — dedi otliq Tanaboyni
koʻrsatib. — Menda toʻqson toʻqqiz tillo bor, lekin bu tillolar
hozircha oʻzimniki ekanligi gumon boʻlib turibdi. Undan keyin
shaharga oʻz ixtiyorim bilan kelayotganim yoʻq. Taqsirim meni
majburlab olib kelyaptilar.

Tilloning daragini eshitgan darvozabon hovliqib ketdi:

— Unda ushbu tillo yuzasidan ham soliq toʻlaysizlar!

— Taqsirim to`laydilar, chunki tilloga hozircha u kishi
da'vogar. Agar, shu yerning oʻzida da'volaridan kechsalar,
barcha soliqlarni oʻzim toʻlaydurman.

Tanaboyning shunaqangi jahli chiqdiki, badanidagi har
bir tuk ustidagi choponni nayzadek teshib chiqay dedi. U
ming azob bilan hamyonidan tanga chiqarib, darvozabonning
kaftiga zarda bilan tashladi...

Qozixona shahaming qibla tarafida, attorlik mollari sotiladigan
timga tutash bozorchaga roʻbaroʻ“ sinchkor binoda edi. Bino oldida
ikkita balx tut boʻlib, bu yerga keladigan mijozlar ulovlarini shu
daraxtlarga bogʻlab, soʻng qozixonaga kirardilar. Otliq bilan eshaklik
tut daraxti oldida ulovlaridan tushayotganda, ularni uzoqdan ko'rgan
Zamonali avval ajablandi, keyin sekin ularning oldiga bordi:

— Xush ko'rdik, amak! -Zamonali avval Tanaboyga salom
berib, so'ng mehmon bilan quchoqlashib koʻrisharkan: —
Bu yerga sizni ne yumush yetaklab keldi? — deb soʻradi.




— Adolat, Zamonali, adolat yetaklab keldi bu yerga, —
dedi mehmon Zamonalini bagʻridan bo`shatarkan. — Boy
otam meni buyoqqa yetaklab keldilar.

— O`gʻrining adolat soʻrab turganini birinchi bor koʻrib
turishim! — Boy toʻngʻillab qozixona eshigiga yoʻnaldi: —
Agar shu yolg'onchi sizga oshna bo`lsa, obro“yingizni toʻkib
yurgani uchun uni oʻz qo`lingiz bilan jazolaysiz, — deya
mehmondan keyin ichkariga kirib ketdi.

Zamonali hali kun peshin boʻlmasdan bu ikki kishining
o`rtasidan nima gap o`tganiga aqli yetmay, ularning orqasidan
ergashdi.

Qozixona tashqaridan koʻrimsizgina koʻrinsa-da, ichkari
binoyiday dabdaba ekan. Bino uch bo`lmadan: kichkina
qabulxona, mulozimxona va qozi oʻtiradigan toʻrdagi
xosxonalardan iborat. Qozi oʻtiradigan xonaning teng
yarmi tizza boʻyi koʻtarib chorpoya qilingan, chorpoya
ustiga eroniy gilam, qozi qavat-qavat shoyi ko`rpachalarda
o`tirib, goh ikki yonboshidagi loʻlabolishga yonboshlab,
goh oldidagi katta xontaxtaga bagʻrini berib, mijozlarning
arzini tinglardi.

Zamonali mijozlarni ichkariga boshlab kirganda, qozi
Tanaboyni tanib, oʻrnidan qoʻzgʻalmoqchi edi, boy ildam
borib, uni turmaslikka undadi va yelkasidan bosib, qoʻshqoʻllab
salom berdi.

— Bahuzur, bezovta boʻlmasinlar, taqsir! — dedi va uning
qarshisida choʻkkaladi. Qozi «aybdor»ning engil-boshiga qarab,
bu ham shaharga tashrif buyurgan biror boyonlardan boʻlsa
kerak, degan oʻyda, obroʻ-e'tibor ila koʻrishdi. «Aybdor»
ham qozining roʻparasiga choʻkkaladi. Tanaboy duo-fotihadan
keyin uzr-ma'zur bilan gap boshladi: — Qozi hazratlari,
aybga buyurmaysiz, sizning muborak vaqtingizni olib,
noma'qulchilikka jazm etdik.

Xo'ʻppasemiz, yuzlari tirsillab turgan, qizil soqolli, boshida
ipak matodan o'ralgan savatday salla, yenglari keng zarbof
to`n kiyib olgan qozi qalin qoshlarini xiyol koʻtarib, Tanaboyga
«nima gap» degandek, ayiq qarash qildi.

Tanaboy «aytishga arzimaydi», deya gap boshlab, boʻlib
o'tgan voqeani qo'shib-chatib bayon etdi. «Aybdor» uning
gapiga biror e'tiroz bildirmay, boshini xam qilgancha




oʻtiraverdi. Qozi oshnasining arzini diqqat bilan tinglab
boʻlgach:
: — Guvohing bormi? — deb soʻradi boydan.

— Guvohim yoʻqdur, — dedi Tanaboy, — lekin bolamni
o'rtaga qoʻyib qasam ichamanki, oʻshal toʻqson toʻqqiz tillo
menikidur! Bunga yolgʻiz Alloh shohiddur! Ul tillolar manim
peshana terimdur!

Boyning oxirgi gapi «aybdor»ga ayil botib:

— Peshanangiz osh yeganda terlagandur,. lekin mehnat
qilib terlaganga o“xshamaydur, — dedi peshxezlik bilan. — Siz
oʻzgalarning peshana terini sidirishga ustasiz.

— Manim huzurimda mazammat qilinmasun! — dedi qozi
«aybdor»ning gapini kesib. — Boy bo`lish aybmi?

— Kambag£ʻallik ham ayb emasdur, taqsir! — dedi «aybdor»
gap kelganda otangni ayama degan qabilida. — Bu kimsa
boyman deb, mendek Egamning marhamatiga doxil bo'lgan
bandaning nimarsalarini tortib olmoqni niyat qilib, malomat
toshlarini otmoqdalar. Bir bandai moʻminning tilanib olgan
tillolarini boshqa bir banda meniki deyishi, musulmonchiliq
ishimi, taqsir?

— Albatta meniki-da! — Tanaboy jon holatda oʻrnidan
turib oʻtirdi. — Odamizod yaralibdiki, biror marta osmondan
tillo yogʻilganini eshitganmisiz?

«Aybdor» boyga oʻxshab terlab-pishmas, har bir gapini
bosiqlik bilan bayon etar. Bu esa boyning g'azabini battar
qo'zgʻardi.

— Boy otaga qoʻyib bersangiz, ustimdagi mana shu engilboshni ham meniki deyishdan uyalmaydilar, — dedi «aybdor»
xotirjamlik bilan. Tanaboy esa tizzaga qalqdi:

— Albatta, meniki-da!

— Ana, — dedi «aybdor» yanada bosiqlik biJan, —
koʻrdingizmi, qozi pochcha! Agar ustimdagi kiyim-bosh shu
kishiniki boʻlsa, men koʻchada yalangʻoch yurgan devona
ekanman-da? Hali bu kishi koʻchadagi balxi tutga bogʻlab
qoʻyilgan manim saman yoʻrg'amni ham o`zlariniki qilishdan
toymaydilar.

— Albatta! — dedi boy panjalarini yirib, «aybdor»ga paxsa
qilarkan. — Men u saman yoʻrgʻani Qorakoʻlning panjshanba
bozoridan, Chori turkmandan yuz tilloga sotib olganman!




Qozi qozilik mansabiga o`tirganidan buyon bu kabi masalaga
birinchi bor duch kelib oʻtirishi emasmi, qanday tadbir
qoʻllashini bilmay, arosatda qoldi. «Aybdor»ni ayblay desa,
guvoh yoʻq, oshnasiga yon bosay desa, qoʻlga ilinadigan
bahona yoʻq. Oxiri Tanaboyning dovdirayotganini koʻrib, uni
insofga chaqirishga azm etdi.

— Tanaboy, ochofatligingiz qolmadi-qolmadi-da! — dedi
qoʻlidagi tasbehni shaqirlatib turib. — Bir bandai moʻminga
shuncha tuhmatmi?

«Aybdor» qozining gapidan ruhlanib:

— Tashqarida turgan otning yonida bir eshak ham bordur.
Boy otadan soʻrang-chi, shu eshak ham u kishinikimi? —
dedi tashqariga im qoqib. Tanaboy qarasaki, qozining unga
yon bosgisi kelmayapti, ustiga-ustak, hamma narsadan ajralib
qoladigan, hatto eshakdan ham.

— Eshak meniki! — deb yuborgan edi, poygakda qogʻoz
qoralab turgan mulozim birdan boshini koʻtardi.

— Nimalar deyapsiz, boy ota? — dedi oʻrnida bir qimirlab
olarkan. — Eshak yoningizda o`tirgan mehmonniki-ku! Mana
men guvoh, mehmon Ko`zachagacha shu eshakda keldilar.
Men oʻz koʻzim bilan koʻrdim. Gapimni oʻsha qishloqlik
choyxonachi Farmon aka ham tasdiqlaydi.

«Nimalar boʻlyapti oʻzi?!» deb xayolidan oʻtkazdi
Tanaboy. Uning boshi tegirmon toshidek aylanib ketdi. Xayolida
tubi yoʻq jarlikka qulab ketayotganday:

— E, Xudo! — zurna urib yubordi u. — Shu eshak ham
meniki boʻlmay qoldimi? Men oʻzi kimnikiman?

«Aybdor» da'vogarning tilidan tutdi.

— Ana, qozi pochcha, eshitdingizmi! — dedi dadillik
bilan. — Oʻz Egasini tanimagan kimsaning gaplariga ishonib
boʻladimi? Agar dunyoda adolat boʻlsa, uni menga koʻrsating!

Qozi Tanaboyni tamoman tentakka chiqarib qo`ydi.

— Tanaboy, sizda insof qolmagan ekan, Xudoni esingizdan
chiqarib qoʻyibsiz! — dedi qat'iy qilib, — Shahrimizga mehmon
boʻlib kelgan bir musofirning oldida mendek bir obroʻli
qozini, qolaversa, oʻzingizni sharmanda qildingiz! Endi bul
birodarimiz shahrimiz fuqarolari haqinda nimalar deb
oʻylaydi? Qani, oʻrningizdan turing-da, avaxtaga hukm
qilmasimdan avval etagingizni yopib, qishlogʻingizga keting!




Buni manim sizga koʻrsatgan muruvvatim deb bilgaysiz! —
Keyin «aybdor»ga yuzlanib, undan uzr soʻradi. — Ming bora
uzr, mehmon! O`ylaymanki, bu voqea bo'lmadi, siz bu yerga
kelmadingiz, biz sizni ko`rmaduk!

Ish oʻz foydasiga hal boʻlganidan xursand mehmon qozi
pochchani alqadi:

— Man, bir zamonlar bul shaharda adolat bilan qozilik
qilgan Sebavayh ibn Abdulaziz al-Buxoriy an-Nahviy o'lib
ketganlar deb yurgan erdim. Yoʻq, ul zotning qoʻlini olganlar
bor ekan. Bularning biri sizsiz!

Qozi ul zotning ism-sharifini eshitmagan ekanmi, «kim
bo'ldiykin» degandek qoshini koʻtardi. Mehmon bu so`roqni
darrov ilgʻab:

— UI zot Buxoroda qozilik qilganlarida xalqning ikki
dirhamiga ham adolatsizlik qilmagan erkanlar, — deb
qo'shimcha qildi.

Qozining bu maqtovdan koʻngli koʻtarilib ketib:

— Ikki dirham koʻplik qiladi, biz tariqchasiga ham javr
o'tkazmaymiz, — deb kerildi. Shundan keyin qozi bu kishining
iltifotiga yana bir bor tasanno aytib, mulozimiga kuzatib
qoʻyishni tayinladi. Mehmon mulozimga ergashib tashqariga
chiqarkan, birodarining qoʻlini mahkam siqib:

— Zamonali, inim, — dedi uni bag'riga qattiq bosib, —
endi yaqindan tanishib olsak, kaminaning ismlari Nasriddin,
yanada aniqrogʻi — Xoʻja Nasriddin. Sal-pal yolgʻon gapirib
turmasam badanimga qichima toshib ketaveradi.

— A! — dedi Zamonali va tezda ogʻzini qoʻli bilan bekitdi. —
Oʻzim ham shunday deb oʻylagan edim. Bunday ishlar faqat
sizning qoʻlingizdan kelishi mumkin. O, sizning qahqahangizni Buxoro xalqi qanchalar intiq kutganini bilsangiz
edi! Kulgilaringizni sogʻ“inganmiz! Shahrimizga xush kelibsiz!

— Inim, meni koʻp alqamang, taltayib ketadigan
siyoqim bor, — dedi Nasriddin Zamonalining qoʻlini qo`yib
yubormay. — Hozircha mening nomimni sir tutib turasiz.
Nimagaki, Tanaboy hali tinchimaydi, u endi qasos olishga
chogʻlanadi. Men esa unga qarshi kurashaman va uni yenggan
kunim xalqning iqboliga o`zim chiqaman.

— Ishni nimadan boshlamoqchisiz, Nasriddin aka?




— Ishni allaqachon boshladik, inim. Sizga hozircha mana
shu saman yoʻrgʻani omonat qoldirib, qadrdon eshagimda
Koʻzachaga qaytmoqchiman.

— U yerga borsangiz, Tanaboyning shoturlari sizga shikast
yetkazishi mumkin.

— Yoʻq, unday qilolmaydilar. Men Tanaboyni qishloq
choyxonasiga chaqirib, qishloq ahlining qarzini unga
to“lamoqchiman. Qolaversa, Mustafo tog`aga qaytishimni
aytib, osh ham tayinlab kelganman.

— Bu niyatingiz yaxshi-yu, lekin hayronman, qaysi
boyligingiz hisobidan qishloq ahlining qarzini to`lamoqchisiz?

Xoʻja Nasriddin chaqnoq koʻzini qisib, quvlik bilan kuldi.

— Tanaboydan undirganim — toʻqson to`qqiz tillosini
o'ziga qaytarurman, qarabsizki, ora ochiq...

ZARARSIZ FOYDA BO'LMAS

Namozxontoʻragacha bu avloddan biror kishi qozilik
mansabiga musharraf bo`lmagan. Bobosining bobosi Sotimxonto'ra Muhammad Rahim hokimiyat tepasiga koʻtarilganda
parvonachi maqomiga erishib, yaxshi xizmati, sodiqligi,
odamoxunligi, birovning haqiga xiyonat qilishni oʻziga or
bilgani, qolaversa, rostgo`yligi bilan janoblarining ta'bini
ravshan etgani bois qozikalonlik lavozimiga loyiq ko`rilganda,
ne-ne zotlar yetisholmagan bu mansabdan voz kechib
hammani hayratga solgan, shunda koʻpchilik «aqli bormi buni?»
deb kulgan ham edi.

— E, ulugʻlarning ulug`i, davlat ustuni! Mendek bir
qulingizga shunchalar marhamat koʻ`rsatganligingiz uchun
boshim yerga tekkuncha ta'zim qilurman! — degan parvonachi
xonning huzuriga kirib uzr-ma'zur qilib. — Avvali yoshim bir
joyga borib qoldi, emdi menga qozikalonliq yarashmas. Undan
soʻng aqlu noqisimiz pand berib, ish koʻrar chogʻida
nomadikorga biror bechorai moʻmingʻa noloyiq hukm
chiqorub, qarilig'imizda oxiratimizni kuydirib qo'ymasayduk
deb qoʻrqadurman.

Shunda Muhammad Rahim Sotimxontoʻra parvonachining
dinu diyonatliligiga tasannolar aytib:




— Unda bu oliy mansabgʻa kimni loyiq koʻrursiz? — deb
soʻragan.

— Sulton Ahmad ibn Zarif bu mansabgʻa loyiqdur! — deb
ta'zim qilgan parvonachi.

Parvonachining bir ogʻiz halol gapi ila Sulton Ahmad ibn
Zarif Buxoroning qozikaloni mansabiga erishgan va gali kelganida
parvonachining bu yaxshiligiga bir yaxshilik ila javob berajagini
diliga tugib qoʻygan edi. Yaxshilik ekkan esonlik oʻradi,
deganlaridek, yaxshilik tez qaytdi va qozikalonning Muhammad
Rahimga bergan maslahati bilan parvonachining oʻg'li
Botirxonto“ra Vobkand bekligiga noib etib koʻtarildi. Botirxontoʻra oʻz ishini oʻrinlatib qoʻysa-da, tabiatida ozgina soddalik
deymizmi, goʻllik deymizmi, xullas, har narsaga ishonuvchanlik
illati bor ediki, shu soddaligi tufayli «bedana» laqabini
avlodlariga meros qoldirgan. Noibning oʻgʻli Kozimxontoʻra
aqlini tanib, qoʻlidan ish keladigan boʻlganda oʻzini tijoratga
urdi va Doniyolbiy otaliq zamonida Movarounnahrda mashhur
savdogarlardan biriga aylandi. Toʻst nikohidan toʻqqiz qiz koʻrdi,
oʻgʻilga havasmand erdi. «Shuncha yiqqan molu davlatim kimga
qoladi?» deb kuyinardi, Yaratganga tunu kun qilgan tavallosi
oxir-oqibat ijobat boʻlib, beshinchi nikohi — miyonqollik
Mo`min tuyakashning qizidan oʻgʻil farzand koʻrdi, ismini
Namozxontoʻra qoʻydi. Oʻzi azaldan otasining davlatiga suyangan
oʻgʻil qozi bo`ladi, deb duo ketganmi, Buxoro madrasalaridan
dars olgan Namozxontoʻra kelib-kelib, otasining quvvati ila
qozilik kursisiga oʻtirdi.

Qozi oʻzining sha'niga dogʻ“ tushiradigan, obroʻsiga putur
yetkazadigan nimaiki xislati bo`lsa yashirishga urinar, bariga
oʻzim, oʻz kuchim bilan erishganman, deb xeshu aqrabolari
ko`magi toʻgʻrisida lom-mim demas va bunga ishtiyoqi ham
yo`q edi. U omadi chopganlardan, hammaga kun bulutli
boʻlsa-da, unga doimo oftob chiqib turardi. Lekin bir
afsuslanarli tomoni — o`zining qanchalik tirishqoqligini,
ishbilarmonligini namoyish qilishga tirishmasin, kaltabinligi,
aql-farosatining torligi ba`zida barcha xislatlarining soxtaligini
fosh etib qoʻyardi.

Zamonali Xoʻja Nasriddin bilan xayrlashib, ichkariga
kirarkan, qozi yuziga soxta donishmandlik nuqsini berib,
qiziltob soqolini silagancha bir nuqtaga koʻz tikib, boshini




likillatib oʻtirardi. U mulozim eshikdan kirishi bilan o'zini
o`nglab, qaddini tikladi.

— Zamonali, u poʻrim sarupoli kimsa kim? Nasl-nasabini
bilurmisan? — deb soʻradi Xo`ja Nasriddinni nazarda tutib.

Zamonali bir muddat jim turdi-da, soʻng:

— Nasabi xo`jalardan, oʻzi shu yerlik bir sargashta kimsadur, — deb javob berdi.

Oʻzi soʻragan savolning javobiga unchalik e'tibor bermagan
qozi halidan beri dilini xufton qitib turgan oʻyini shaxsiy
fikr sifatida mulozimiga bayon etib:

— Hoyna-hoy oʻrtada ayyorlik yo“qmikan, degan shubhadaman, — dedi. — Tanaboyga javr qilmadikmi, deyman?
Bir sargashta kelgindini deb, oʻzimiznikini yer qilduk. Xasis
bo`lsa-da, bizlar uchun qoʻli ochiq erdi. Aslida masalani
boyning foydasiga hal qilib berishimiz darkor erdi.

— Shundoq hukm chiqarsangiz ham boʻ`lurdi, ammo, —
dedi mulozim biroz chaynalib turarkan, qozi: «Nima,
ammo?» deb uning chaynalgan luqmasini ichkariga itarib
yuborgan edi, bir yutunib, gapida davom etdi: — Ammo,
Tanaboyning guvohi yoʻqligi pand berdi-da.

— Astoydil izlasang, — deya ogʻiz juftlagan qozining gapini
eshikdan bemavrud kirib kelgan qoqlangan baliqqa oʻxshagan
kishi boʻlib qoʻydi.

— Arzga kelgandim, qozi domla, — dedi qotma kishi
ostonada turib ta'zim qilarkan. Qozining afti burishdi. Turgan
gapki, jahti chiqqandi.

— Arzingiz nadur? — dedi qozi xoʻmrayib. — Qog'oz
qilib kelganmisiz?

Kishi javob berish oʻrniga chang bosgan mahsi-kalishini
yerga bir-ikki urib changini qoqqan boʻldi-da, ichkariga kirdi
va gilam ustidan choʻkkalab yurib, bir enlik qogʻozni qozining
qoʻliga tutqazdi.

— Mahallamizdagi mirzoga picha mayiz bilan ikki
qadoqcha turshak bergandim, shu qogʻozni qilib berdi, —
dedi kishi oʻtirgan joyida tomogʻining tagini qashib va birdan
Zamonaliga koʻzi tushib: — Siz yaxshimisiz, inim? — deb
soʻrashib, parishonxotirligi uchun uzr soʻradi. — Bunoqa
vaxda odam oʻzini yoʻqotib qoʻyarkan, inim, uzr, sizni
Ко"ттабтап.




— Hech bokisi yo`q, tog'o, — dedi Zamonali ham oʻz
navbatida undan hol-ahvol soʻrarkan. — Qanaqa arz bilan keldingiz?

— G'ʻaffor tog`oyingiz juvonani oʻ`gʻirlatib qoʻyibdilar, —
dedi qozi qoʻlidagi qog'ozdan koʻz uzib. — G'aflatda
qolibdilar-da.

— Ha, shunaqa boʻldi, inim, — deya G'affor tog'a
Zamonaliga gap ma'qullatdi.

— Og'ʻilxonaning eshigini yaxshi bekitmagan boʻlsangiz
kerak-da, a? — deb soʻradi qozi.

— Nimaga? Eshigi mahkam edi, taqsir, — dedi G'affor
tog'a ming'irlab. — Ertalab turib...

Qozi uning gapini oxirigacha tinglamay:

— Devoringiz pastdir-da? — dedi. — O`ʻg'ri bir sakraganda,
devordan hovliga tushgan, keyin bemalol juvonani yetaklab
ketavergan, shundaymi? Devorni balandroq olish kerak edida!

— O'g'ri devordan oshib tushmagan...

— Devordan tushmagan boʻlsa, qayerdan tushgan?

— Og'ilxonaning orqa devorini teshgan.

— Teshgan? Qiziq-ku! Hovlida kuchuk-puchuk yoʻqmidi?
Kuchuksiz hovli hovlimi?

— Kuchuk yoʻgʻidi-da. Ertalab turib...

- Uyqungiz ham qattiq ekan-da, taqir-tuqurni ham
eshitmagansiz, toʻrt oyoqli qora molni yetaklab ketganlar,
bilmagansiz! Odam ham o`likday uxlaydimi? Hammasiga
oʻzingiz aybdorsiz, odamga oʻxshab uxlash kerak edi! Sizga
bitta hangoma aytib beraymi? — dedi qozi hali aytilmagan
hangomaga oʻzi oldindan zavq bilan kulib olarkan, hikoyasini
boshladi: — Bittasi o'tin tergani cho`lga borib, kechgacha
ishini qilib, uyga qaytay desa, kun kech boʻlgan, ustiga yoʻl
uzoq, bir choʻponnikida qolishga qaror qilibdi. Cho`lda
chayon, ilon ko`p deb eshitgan ekan, ichiga vahima tushib,
ichkarida emas, tomga chiqib, xuddi oʻzining supasida
yotganday, uyquga ketibdi. Yarim kechasi tashqariga chiqqisi
kelib, qayerda yotgani esida yo`q, bir-ikki qadam tashlagan
ekan, gurs etib tomdan yerga yiqilib tushibdi. Shunda oʻrnidan
tura solib, figʻoni falakka chiqib: «Enag'ar! Sal qoldi
oʻlishimga! Oyoq ostidan bu xandagni kim qazdi oʻzi?» deb
boʻralab soʻ“kibdi.




Qozi aytgan hangomasiga asosan o`zi kuldi. Gʻaffor
tog“aning xayoli boshqa yoqda edi, qozining mavzudan
tashqari gapini eshitgani ham yoʻq. Qozining kulganiga zoʻrmazo'raki kuldi-yu, lekin zoʻriqishdan basharasi burishib ketdi.
Zamonali shunchaki qozining ko`ngli uchun hiringlab qo'ydi.
U koʻpincha kichkina boshini ikkita boʻrtib chiqqan yelkalari
orasiga tortib, mushtdekkina boʻlib oʻtirgan jabrdiydaning
ahvoliga achinardi.

— Siz ham ertalab turib qarasangiz, devor teshilgan! —
dedi qozi go`yo hangomasini shu voqeaga bogʻlaganday boʻlib.
Lekin xandaq bilan devorning teshigi boshqa-boshqa narsa
edi. — Shunaqa, hammasiga oʻzingiz aybdor!

— To'g'ri, — dedi G“affor tog'a boshini xam qilib, — oʻzim
aybdorman! Lekin bir narsaga hech aqlim yetmay turibdi.

— Nimasiga aqlingiz yetmay turibdi? — do'q urdi qozi.

— Bu ishda oʻgʻrining aybi yoʻqmi? — degan jabrdiydaning
ogʻzidan gaplari tishga yopishgan saqichday zo`rgʻa chiqardi.
Odam bunaqa holatga qattiq hayajonlanganda yoki daf'atan
qo'rqqanda yoxud o`zini yoʻqotib qoʻyganda tushib qolishi
mumkin. G'affor togʻada bu holatlarning barisi mujassam
edi.

— Chiqasi kelgan molga egasi sababchi, degan gapni
eshitganmisiz? Bu ishda siz ham, oʻgʻri ham birday aybdor!
O`g`ri oʻgʻirlagan, siz oʻgʻirlatgansiz! Menga ayting-chi,
oʻg'rini taniysizmi?

— Yoʻq, — dedi Gʻaffor togʻa tilini qaldirg`och choʻqigan
g'urmagazday g`ingʻillab.

— Birovdan gumoningiz bormi? — oʻrtada soʻrab qoldi
Zamonali.

— Yo'q, — dedi Gʻaffor togʻa oʻsha ovozda.

— Juvonangiz yetaklagan odamga ergashib ketaverarmidi? —
dedi qozi.

— Buqa-da, yetaklasangiz ketaveradi-da.

— O'g'ri yetaklasa ham ketaveradimi?

— Mol oʻgʻri bilan to`g'ʻrining farqiga boradimi?

— Unda ayb buqada ekan! Uni jazolash kerak! Siz xabar
olib turing, juvona topilsa, uni jazolaymiz!

— Qanday qilib?

— Uni soʻyamiz, go'shti sizga, terisi bizga, vassalom!




— O'ʻgʻrini-chi?

— Sizga oʻgʻri kerakmi yoki juvonami?

— Juvona!

— Boʻldi-da, biz oʻgʻrini emas, juvonani qidiramiz! —
dedi qozi qat'iy qilib. — Siz har ikki kunda xabar olib turing!

Gʻaffor togʻa qozining gapini «ertaga keling, molingizni
olib ketasiz», deganday eshitdimi:

— Ertaga albatta kelaman, — deya oʻrnidan turib, bir
qulluq qildi-da, orqasiga burildi.

— Endi kelganingizda bunaqa quruq kelmang-da! — dedi
qozi uning orqasidan. Gʻaffor togʻa boʻlsa:

— Albatta, albatta, — dedi yana bir marta ta'zim qilib.
Qozi terlagan peshanasi bilan qoʻshib sholg`omday qizargan
yoʻgʻon bo'ynini ro“malcha bilan sidirib olarkan:

— Quruq qoshiq ogʻizga, quruq gap quloqqa yoqmas, —
deb qo`ydi.

Qozining tamagirligidan Zamonali qanoti kuygan kapalakdek pitirladi, lekin xo'jayiniga peshxezlik qilishga botinolmadi.
Buning uchun oʻzidan oʻzi uyaldi. Ko`z oldi qorong£ʻilashib,
tush koʻrayotgandek koʻzlarini chirt yumib oldi va qayta
ochganda, oldida qozi emas, allaqanday badbashara maxluq
turganday boʻldi...

— Bugun ertalabdan gʻalati kun boʻldi-da oʻzi, — dedi
qozi uf tortib. — Ertalab bittasi kelib, ishini tekinga bitirib
ketdi, endi bu qurumsoq! E, hali nima haqda gaplashayotgan
edik?.. Ha, astoydil izlasang, hammadan ayb topiladi. Xo`sh,
oʻsha kelgindidan bizga nima naf? U bugun bu yerda, ertaga
kim biladi, qayerda? — Bir daraxtda ham shirin, ham achchiq
danak bo'larkan-da: qozining bobolariga qarang, endi qozining
o'ziga qarang — huzuriga kelgan oʻgʻridan ham, toʻgʻridan
ham bir nima umidvor. — Bu galvars kelgindi odamgarchilikni
ham oʻrniga qoʻyolmaskan. Ishi oʻngidan kelganiga xursand
bo`lib, shirinkoma tashlab ketmadi-ya. Ustiga-ustak, sen, eshak
ham buniki, deb guvohlik berib turibsan. U badbaxt kiming
boʻladi yoki uni qayerdan taniysan?

Zamonali sirni fosh qilib qoʻyishdan choʻchib-choʻchib,
yo`ldagi voqeadan gap ochdi:

— Kecha Vardonzedan, padarimning holidan xabar olib
qaytayotganimda, Vobkanddan oʻtganimda yoʻlda hamroh




boʻlib qoldi, — dedi tiliga ehtiyot bo'lib. — Turkiyoning
Bursasidan kelayotgan ekan. Koʻzacha qishlog`igacha birga kelib
edik, u oʻsha yerda qoldi, men bu yoqqa kelaverdim. Qishloqda
Tanaboy bilan nimani talashib, majaro chiqargan, bundan
o'lay agar xabarim yoʻqdur, taqsir.

— Bor-yoʻg'i shumi? Men biror yaqin xeshingmi debman.
Sen ham bir bo'sh-bayovginasan-da! Ish ustida astagina ishora
qilganingda, birgalashub patini yularduk. Oʻrtada bir-ikki
tangalik boʻlib qolarding.

Zamonali oʻzini izza boʻlgan kishi holiga solib, qizarib
ketgan yuzini qoʻli bilan sidirib, boshini xam qildi.

— Musofirga javr qilmoq Yaratganga ma'qul! boʻlmas,
degan andishaga bordim, taqsir. Undan keyin, bu ish
musulmonchiliqqa toʻgʻri kelmaydur! Boz ustiga ishimiz
amirimizning muborak quloqlariga borib yetsa, shoʻrimizga
shoʻrva qaynamasmu? Amoratpanohning raiyatparvar,
kambag'alga, musofirga gʻ“amxoʻr ekanliklaridan xabaringiz
bordur. Bundoqchigin ishlarda ehtiyot shartdur, taqsir.

— Avvali bul yumush Yaratganga ma`qul boʻlmasa-da,
bizga ma'qul bo'lurdi. Musulmonchilikda zararsiz foyda bo`lmas!
Har doim ham shariatning shartiga amal qilaversang, joʻjang
tovuqqa aylanmas, inim! Ikkilamchi, amoratpanohning oldiga
hamma ham boravermas. Uchlamchi, ter to'kib ishlayopmiz.
Rishvatni harom derlar, lekin harom narsani ham ter birlan
yuvsang, halol boʻlgʻay! Toʻxtaki, ul nokas qayerga qoʻnishini
senga aytmadimi?

— Fayzobod xonaqosi yaqinidagi Sanduqsozon dahasinda jiyani
muqim yasharmush, shunikida qoʻnurman degan gap qilgʻon
erdi, yana Xudo poshsho. Lekin saman yoʻrgʻasini kaminaga omonat
qoldirib, oʻzi Ko'zacha qishlogʻiga qaytib ketdi.

Qozining qora yuziga qizillik yugurib, oʻynoqi koʻzlari
yanada chaqnadi. Koʻzlarining chaqnashidan munofiqligini
bilib olish qiyin emas, bu ko`zlarda ayyorlik yashirin edi.

— Shundoqmi, juda uzoqlashib ketmabdi-ku! Uni yana
bir bor huzurimga olib kelsang, inshoolloh, senga qoldirgan
omonatini oʻzingniki qilib berurman. Agar u qabridan tirilib
kelg'on Xoʻja Nasriddin boʻlmasa, albatta!

Zamonali tushidagi ajinadan qo`rqib uyg“ongandek, cho'chib ketdi.




— Mabodo u Xoʻja Nasriddin bo`lib chiqsa-chi? — dedi
qozining yuziga sinchkov nazar tashlab. — Ikkimizni ham dog'da
qoldirsa-ya?

— Nafasingni yel uchirsin! — dedi qozi qo'lansa hiddan bumini
jiyirgandek, boshini xiyol orqaga tashlarkan, pashsha qo`rigandek
qoʻlini-da silkitdi. — Yuzini teskari qilsun. Unga Yaratganning o`zi
bas kelmasa, bandasining zoʻri yetmaydur. Vaqti zamonida,
ya'nikim terisi shilinmasdin burun bu nobakor Vobkand beglig`ida
noib bo'lg'on bobomizgʻa hazil qilg'on, deb eshitaman.

— Xo'ja Nasriddinni raiyatparvar, avomg`a qayishadurgʻon
hotamtoy deb eshitganmen.

— U nodonning yelkasidagʻi boshi ishlab, kalonpolarga
qayishgʻanida pichogʻi moy ustinda boʻlardi. Shuni oʻziga ep
ko'rmaganlig"i bois umr boʻyi mingan bitta eshagi otga aylanmay,
dorilbaqoga rixlat qildi.

— U oʻlganmi?

— Oʻlgan! Oʻlgan! — qat'iy ishonch bilan aytdi qozi. —
Uning boshi tanasidan judo qilingan, keyin dorga osilgan!

— Uning boshi tanasidan judo qilingan bo`lsa, boshsiz
tanani dorga qanday osganlar, taqsir?

— E., nodon, oyog'idan osganlar-da! — dedi qozi qoʻl
siltab. — Gapni koʻpaytirmay, uni oldimga olib ke!!

Qozining sahrsizligi Zamonalini birpas oʻyga toldirsa-da,
xoʻjasini intizor qilmay, ikki qoʻlini ko`ksida qovushtirib,
ta'zim bajo keltirdi.

— Amringiz bosh ustida, taqsir! Siz qachon desangiz,
oʻsha mahalda musofirni huzuringizda hozir qilurman!

Toʻqson toʻqqiz tilloning jarangi hanuzgacha quloqlari
ostida sado berib turgan emasmi, qozi jonsaraklik bilan:

— Xuftonga ulgurolmasang, erta choshgohda olib kel! — dedi.

Ushbu farmonni boshiga toj aylagan Zamonali o'zining
otiga minib, omonat qoldirilgan samanni yetovga olib,
Koʻ`zacha qishlogʻi tomon yoʻlga chiqdi.

QARZNI BERGAN YENGAR, YOʻ£LNI — YURGAN

Shaharning Samarqand darvozasidan chiqqan Zamonali
Vobkand yoʻlida ot ustida borarkan, oldindan kelib urilayotgan




garmsel yuzini chunon qizdirardiki, issiq taftiga dosh
berolmay, boshini xam qilib olgan edi. Ayniqsa, yalanglikka
chiqib olgach, garmselning ta'siri zoʻraydi. U endi sallasining
pechi bilan yuzini oʻradi, faqat ikki koʻzi miltillaydi, xolos.
Toʻgʻrisi, uni ob-havo emas, aksincha, boshqa bir andisha
qiynardi: Xoʻja Nasriddinga nima deydi va uni qay yuz bilan
qozining ilgiga keltirib topshiradi? Oʻ“rtalaridagi doʻstlik va
ishonchning qimmati qayerda qoladi? Subutsiz bo'lib
qolmaydimi? Oʻzi nimaga ham taniyman dedi? Tanimayman
desa, osmon uzilib yerga tusharmidi?

Issiq shamol yuzini qanday tarzda kesayotgan boʻlsa,
andisha dilini ana shunday tilkalayotgan edi. Agar bu vaziyatdan
chiqib ketadigan biror yilt etgan umid uchquni chaqnaganda
edi, ichi oydek ravshan tortib, issiqnida pisand qilmay,
qushdek uchardi. Hozir-chi, ot oldinga boshlasa-da, andisha
orqaga tortayapti, yoʻl azohi yangligʻ yelkasidan bosayapti.

«Ehtimol, qozining niyatini oldindan ma'lum qilsam,
donolikda yakto Xoʻja Nasriddinning oʻzi biror tadbir oʻylab
topar?» degan kichkinagina bir ilinj suvoriyning ko`ngliga taskin
berib turardi. Bir gala chumchuqlarning baravariga par etib
havoga ko'tarilishi, uning xayollarini ham toʻzgʻitib yubordi.
Anchagacha bu chumchuqlar goh yuqorilab, goh pastlab
chor-atrofda gir aylanib, keyin uzoqlasharkan, yana atrof
tinchib qoldi. Faqat ikkita otning bir maromda taqir yoʻlda
qadam tashlashi va suvluq chaynab turib pishqirig`i quloqqa
chalinardi. Halovatini yoʻqotgan Zamonali ot ustida bukchayib
borarkan, miyasidagi uzuq-yuluq xayollarni bir muddat
tuman qopladi. Lekin ana shu tuman ichida ham Xoʻja
Nasriddin siymosi baribir yaqqol koʻrinib turibdi.

Oldinda birinchi qishloq ko'rindi. Hali to`mtoq xayollarini
yig'ishtirib olishga ulgurmay, bir xil koʻrinishdagi balandpast tomshuvoq guvala uylar qatori birdan uzilib, boz keng
dala: to“qayzor va oʻnqir-cho`nqirlikdan iborat sayhonliklarni
kesib oʻtgan taqir yoʻl-u, birozdan soʻng ikkinchi qishloq
boshlandi. Zamonali bu qishloqlardan otning boshini salt
qo`yib o'tdi.

Ikkinchi qishloq ortda qolgach, otning qadami tezlashdi.
Bu yo`lda qatnovchilar kam, yakkam-dukkam koʻringanlari
ham allaqanday zarurat bilan shahar tomonga shoshib




kelayotganlar. Shahardan qaytayotganlar, asosan, kallai
saharlab shaharga oʻzi yetishtirgan mahsulotini sotgani olib
kelgan dehqonlar ishlarini saranjomlab peshindan keyin
qaytishayotganda koʻpayadi. Ular shahar tomon ketib
borayotganlarga oʻxshab shoshishmaydi, bamaylixotir,
aravalarida yastanib olib. dimogʻlarida sevimli ashulalarining
xirgoyisi, bugungi daromadlarini xayollarida xomchoʻtini qilib
qaytishadi.

Zamonali navbatdagi doʻnglikdan osharkan, oldinda
borayotgan aravaga koʻzi tushdi. U oʻsha aravaga yetib olish
uchun otni qichamadi. shunchaki manzilga tezroq borishni
koʻzladi. Aravaga yetib, aravakashga salom berdi-da, yonlab
ketayotgan edi, aravadagi kishining oʻzi gapirib qoldi:

— Kechagi havoga qarang, bugungisiga qarang!

— Xudoning bergan kuni-da, — dedi Zamonali beixtiyor
gapga qo'shilib, otning jilovini sal tortarkan. — Chilla qaytdi,
buyogʻi oʻynab turadigan havo-da.

— Shuni ayting-a! — Kishining koʻzi yetovdagi otga tushdi. —
Bu otni sotib oldingizmi?

— A, yoʻq, omonat, egasiga berib kelay deb yoʻlga chiqqandim.

— Vobkandgami?

— Mana shu yaqindagi Koʻzacha qishlogʻiga. O`zingizchi?

— Besh qap sholgʻ“om bor edi, shaharga olib kelsam,
bittasi chakanasiga oldi. Devonani ishini Xudo to`g`rilabdi,
deganidek, ishim tez bitib, mana, qaytib ketyapman. Shakar
qishloqdanman.

— Oʻ, Shakar qishloqdanmisiz? — dedi Zamonali
qiziqsinib. — Sizlarda emarilar koʻp deydi, shu rostmi?

Bu yerda kulgili hangomalar boʻlib turgani uchun, aholi
ko'pincha oʻz qishloqlarining nomini aytishga istihola qilishardi,
ayniqsa, yoshlar. Toʻy-ma'rakadami yoki bozordami, qishloq
nomi tilga olinsa, beixtiyor kulgi koʻtarilib ketar, turli hangomalar eslanardi. Bu esa shu qishloqliklarning hamiyatiga tegib,
jahllarini chiqarardi. Aslida qishloq odamlari sodda boʻlganlari
bilan oʻz ishlariga pishiq, oʻta ishbilarmon kishilardir.

— Siz ham eshitgan ekansiz-da? — deb kuldi kishining
oʻzi ham.




— Teshik quloq eshitadi-da, — dedi Zamonali. — Yaqinda
bittasi bir hangomani aytib berdi, kula-kula oʻlibmiz.

— Bizdagi hangomalarning bari kishini oldiradigan. Qaysi
birini aytyapsiz?

— Bozordan yaktak sotib olgan bir odam bor ekan-ku.

— A, Qoʻldosh mahmadonaning hangomasi-ku bu, —
dedi kishi boshini sarak-sarak qilib. — Bu boʻlgan gap. U kishi
avval do'ppini qo'llariga olib, narxini soʻragan, keyin doʻppini
qoʻyib, yaktakni olib, narxini soʻragan. Sotuvchi ikkisining
ham narxi bir xilligini aytsa, akam, yaktakni qoʻltiqqa urib
ketavergan, orqasida sotuvchi: «Hoy, birodar, pulini toʻlang!»
desa, Qoʻldosh mahmadona: «Doʻppini qaytarib berdimku», degan. «Axir siz do'ppiga ham pul berganingiz yoʻqku!» degan sotuvchiga, «Doʻppingni olmagan boʻlsam, nima
uchun pul toʻlashim kerak?» deb Qo'ldosh mahmadona yana
yoʻliga ketaveribdi.

— Emari boʻlsa ham, aqli oʻz foydasiga ishlarkan, — deb
kuldi Zamonali. Aravadagi kishi suhbatni qizdirish uchun
boshqa bir hikoyani boshladi.

— Bitta Fayzulla chatoq deganimiz bor, — dedi kishi, —
bozorda eshaklarini oʻgʻirlatib, to“qim yelkalarida, jar solib
yurganmishlar: «Eshakni topganga, eshakni ham, toʻ“qimni
ham beraman!» Uning gapini eshitgan boshqa bir kishi: «Ey,
birodar, to“qimni ham berarkansiz, eshakni axtarib nima
qilasiz?» deb soʻrasa, Fayzulla chatoq: «Hech boʻlmaganda
eshakni kim topganini aniqlab olay, deyman-da!» debdi.

— Ha, o'lmang, amak! — dedi Zamonali gap-gap bilan
ancha yoʻlni bosib qoʻyganini bilmay. — Endi, amak, men
ana u qishloqqa burilaman. Nasib qilsa, yana yoʻlimiz bir
kelib qolsa, yangilaridan aytib berarsiz.

— Albatta, inim, albatta, — dedi kishi xayr-xoʻshlab. —
Togʻ togʻ bilan uchrashmaskan, lekin odam odam bilan
uchrashadi. Sogʻ boʻl, inim.

— Siz ham sogʻ boʻling, uyingizga yaxshi yetib boring!..

Qishloq hududiga yetganda, Shamshod arigʻi boshlanadi,
ariqdan oʻtgach esa, qishloqning asosiy qismi qirg`oq boʻylab
choʻzilib ketgan. Choyxona shundoqqina ariq bo`yida —
koʻprikdan oʻtasiz-u, kirasiz. Zamonali avval ana shu
choyxonaga kirib, Farmon aka bilan maslahatlashmoqchi boʻldi.




Ko`prikdan oʻtishi bilan choyxona tomondan koʻpchilikning
g'ala-gʻovuri quloqqa chalindi. «Choyxonada odam koʻpga
oʻxshaydi», degan oʻy koʻnglidan oʻtdi Zamonalining.
Yaqinlashgan sari oʻylagani toʻg`ri ekanligiga amin boʻldi.
Zamonaliga hech kim e'tibor ham bermadi. U otdan tushib,
har ikki otni yoʻl boʻyidagi daraxtga bog`lab, so'ng odamlarni
oralab biroz oldinga oʻtarkan, hammani ogʻziga qaratib turgan
Xoʻja Nasriddinni aniq-taniq koʻrdi. Undan bir-ikki qadam
berida esa Tanaboy negadir xomush, aybdor singari qoʻllarini
qovushtirgancha boshini egib turibdi. Birdan koʻzi tushgan
kishi uning bu holatini yaxshilikka yoki yomonlikka yoʻ`yishi
juda qiyin edi.

Bu yerga kelgunigacha ancha gaplar boʻlib oʻtgandir, lekin
Zamonalining qulogʻiga birinchi bo'lib Xoʻja Nasriddinning
ushbu gaplari kirdi.

— Qani, endi ayting-chi, boy ota, bu qishloq ahlining
sizdan qancha qarzi bor?

— Bor-da, — deya toʻngʻilladi Tanaboy.

— Agar sizga ertaga qirq tillo obkelib berishsa, yana qancha
qoladi?

— Yuz yigirma tillo.

— Mabodo indin kuni yana yigirma bir tillo keltirib
berishsa-chi?

— Toʻqson toʻqqiz tillo qoladi.

Xoʻja Nasriddin ajablangandek:

— Bor-yoʻgʻi-ya? — dedi tizzalariga shapatilab. — Qarang-a,
bor-yoʻgʻi to`qson to'qqiz tilloga butun qishloqni boshingizga
koʻtarib, shovqin solishingiz shartmidi? Axir bularning bari
oʻzingizning hamqishloqlaringiz-ku! Tobutkashlaringiz shular
emasmi? Uyat-e, arzimagan chaqaga otangiz tengilarni qiynab
yuribsiz! Mana sizga o`sha toʻqson toʻqqiz tillo! Shu kundan
e'tiboran qishloq ahli sizning qarzingizdan qutildi! — Xo'ja
Nasriddin qoʻlidagi baxmal hamyonni boshi uzra koʻtarib
hammaga koʻz-koʻz qilib, uni boyning qoʻliga tutqazdi. — Bu
hamyonda roppa-rosa toʻqson to`qqiz tillo bor, bari sizga!..

Tanaboyning boshi gʻovlab ketdi. Hech narsaga tushunmadi.
Bir yuz oltmish tillo qanday qilib toʻqson to`qqiz tilloga
tushib qoldi?

— A-a-a...




— Ha-ha-ha, — dedi Xoʻja Nasriddin. — Qani, endi
oʻzingiz ovoz chiqarib, sizdan hech kim qarzdor emasligini
ayting-chi!

Anchagacha boyning ogʻzi «O» shaklida ochilib turdi. Qo'y
koʻzlari ham shu shaklda ochilgan edi. Odamlar ham uning
og'zini poylab turishibdi. Bu iqrorlikni tan olish boyga oson
emasligini bilsa-da, Xoʻja Nasriddin «qani bo`ling» degandek,
boyning aftiga tirjayib turaverdi. Boy gapirishga qiynalar, chunki
biqiniga kimdir tinimsiz bigiz sanchib olar, ogʻriqdan esa yuzlari
bujmayib-bujmayib ketardi. Xayolida u goʻyo havoda muallaq
turibdi-yu, hozir birov puf deb yuborsa, uchib ketishi aniq.

— Hamgqishloqlar... — Boyning tomogʻiga bir nima tiqildi,
gapini davom ettirolmay, dovdiradi. Doimo katta-katta gapirib
yurgan kishining dovdirashi gʻalati boʻlarkan. Bir kalima soʻz
bilan shuncha boylikdan judo boʻlish har kimga ham alam
qiladi-da. U titroq ovoz bilan «Sizlar endi mendan qarzdor
emassizlar!» dedi va yer ostidan Xoʻja Nasriddinga bir qarab,
qo'shib qoʻydi: — Jitimos, menga saman otimni qaytarib
bersangiz. Men uni naqd yuz tilloga...

Xaloyiq ichidan kimdir, boyning gumashtalaridan bo`lsa
kerak:

— Boy otamning otlarini qaytarib beraqoling! — deb ovoz
berdi. Nasriddin ovoz kelgan tomonga qaramadi ham:

— Yo`q, otni qaytarmayman! — dedi. — Lekin boy ota
xohlasalar, sotishim mumkin!

— Soting, men rozi!

— Qancha berasiz?

Boy shosha-pisha yonidagi baxmal hamyonni Xoʻja
Nasriddinning qoʻliga tutqazdi.

— Mana shu toʻqson to`qqiz tilloni beraman, rozimisiz?

— E, yo'q, — dedi Nasriddin boyning qoʻlini qaytarib, —
men zarariga mol sotmayman! Toʻgʻri, bu ot tekinga tushgan,
men esa tekinga sotmoqchi emasman. Istasangiz, sakson tilloga
beraman, oʻzining aniq bahosi toʻqson tillo, agar boʻldi,
sotib olaman desangiz, toʻqson toʻqqiz tillo to`layqoling,
ammo boʻladigani — yuz tillo, xo“p desangiz bor baraka
qilamiz. Menga ham bir nima qolsin-da, taqsir,

Zamonali bu manzarani koʻrib, tamoman hayratda
qoldi. Bir mushtdekkina kishi butun umr kekkayishdan




boshqa narsani bilmagan, doimiy ijaraga olganday uylarning
toʻrida bemalol yonboshlab, hammani og`ziga qaratadigan
hoyvachchaning popugini pasaytirib, mushukni silaganday
silab oʻtirsa-ya?

— Odam ham shunchalar saxiy boʻlarkanda, a? Bu
odamni oldin koʻrganmisiz? — deya soʻradi Zamonalining
biqinida turgan odam yonidagi sherigidan. — Gapga ham,
savdoga ham chechan ekan. Bunaqa kishi molbozorga dallol
boʻlsa bormi, yegani oldida, yemagani orqasida boʻladi. Boy
otani bir balo qilib boshini aylantirdi. Qandini ursin! Ishning
koʻzini biladigan ekan, otasiga rahmat! Butun qishloq
ahlining qarzini to`lab yubordi, azamat. Xorun ar-Rashid
ham bu qadar raiyatning boshini silamagan boʻlsa kerak?
Xoʻja Nasriddin shunaqa odam boʻlgan, deyishadi. Bu oʻsha
emasmikin?

Oʻzi kambagʻal boʻlsa ham sherigining nazari baland
ekanmi:

— Be, nimalar deyapsiz? — dedi. — Xoʻja Nasriddin
boʻlganida, boy otani bundan besh battar qilardi. Bu odam
Xoʻja Nasriddinning jiyani bo`lsa ham katta gap!

— Kim boʻlsa ham, umridan baraka topsin, ogʻirimizni
yengil qildi, — gapga qoʻshildi uchinchi kishi. — Boy yerimizga
suv berib, keyin oʻzimizning suvimizni siqib ichardi. Ana,
uning ham suvini chiqaradiganlar bor ekan-ku!

Zamonali: «Shu kishining oʻzlari Xoʻja Nasriddin
boʻladilar», deb suhbatga qoʻshilmoqchi boʻldi-yu, lekin
o'rtada «bitim» borligi esiga tushib, niyatidan qaytdi.

Goʻyo umrining teng yarmini ana shu pulni sanashga sarflab
yuborganday, Tanaboy yuz tilloni sanab Xoʻja Nasriddinning
qo'liga tutqazdi. Hamyonni bir-ikki siltab chamalagan Xoʻja
Nasriddin boyning qoʻlini oldi-da:

— Savdoning eng savob joyi bor baraka, deganlar, —
dedi va uning qoʻlini qoʻyib yubormay: — Bor baraka dengda, keyin ikkalamiz aka-uka boʻlib, shaharga boramiz, —
dedi.

— Shaharda nima qilamiz? — ajablandi boy.

— Ot oʻsha yerda-da, — dedi Xoʻja Nasriddin.

— Ot shu yerda! — dedi-da, odamlarni oralab oldinga
intildi Zamonali. Unga peshvoz yurgan Xoʻja Nasriddin:




— E, birodari aziz, omonat toshi ogʻirlik qilib, birpasda
orqamdan kelibsiz-da, — deya uni bagʻriga bosdi.

— Omonat toshi emas, sog`inch toshi ogʻirlik qildi,
хоЧат) — дед; 2атопай doʻstining yelkasini silarkan. — Sizni
sogʻinib keldim.

— Kelganingiz durust ish boʻldi, Zamonali, — dedi
Nasriddin. — Siz ham qozilik vakili sifatida bilib qoʻying, bu
qishloq ahlining boy otadan qarzi qolmadi, hammasini
toʻladik. Yana bir aqlli ishimiz — saman yoʻrgʻani boy otaning
oʻzlariga sotdik. Ana, qarang, qanday xursand bo£lib
turibdilar! Qani, otni keltiring!

Qisqa fursatdan keyin jilovni ushlagan Tanaboy otni
quchoqlab, mehr bilan uning boʻynini silab, shapatilab
qoʻydi. Xoʻja Nasriddin ham taqlidan boyning yelkasiga qoqib,
hali qoʻyniga solib ulgurmagan baxmal hamyonni havoda
silkitib:

— Sizga aytgan edim-ku, — dedi ertalabdagi hangomani
eslatib, — toʻqson to`“qqizini bergan xudo birini ham beradi.
Mana, hayal oʻtmay, butlab berdi. Bittasi xudoga: «Men
darddan qo'rqmasmen, mayli dardingni yubor, lekin oʻsha
dardingni shirin soʻz bilan davolab boʻlsin, meni tabibga
borgulik qilma!» deb tavallo qilarkan... Bu bir ibrat, boy ota.
Bir kun kelib menga rahmat deysiz...

Tanaboyning ogʻir gavdasi yanada ogʻirlashgan, oyoqlari
esa ogʻirlashgan gavdani zoʻrgʻa koʻtarib turardi. U Xoʻja
Nasriddinga bir oʻqrayib qaradi-da, keyin otni yetaklagancha
uyi tomon ketdi. Uning orqasidan boshlangan odamlarning
pichir-pichiri va piq-piq kulgisi oxirida qahqahaga aylanib ketdi.

Hammadan ham koʻp quvongan Mustafo dehqon boʻldi.
U xursandligidan Nasriddin bilan Zamonalini baravariga
quchoqlab, koʻz yoshi ham qilib oldi, keyin har ikkisini
hovlisi tomon sudradi:

— Zamonaili inim, qani, aziz mehmonni biznikiga boshlang,
oʻzim palov damlab, sizlarni bir mehmon qilay, — degan
edi, Zamonali bir-ikki qadam tashlab, soʻng toʻxtadi.

— Mustafo togʻa, palovni yanga bilan jiyanni olib kelganingizdan keyin yeymiz, — dedi ming istihola bilan. —
Men asli mehmonni olib ketgani kelgandim, Namozxontoʻra
qozi koʻzlari toʻrt boʻlib kutib oʻtiribdilar u yerda.




— Qozi pochchaning bizning mehmonga nima ishlari bor
ekan? — deb so'radi Mustafo taajjub bilan.

— Nima desam ekan, — deya kalovlandi Zamonali. Uning
dunyo tashvishi bilan emas, xayol olami bilan yashayotganini
sezgan Xoʻja Nasriddin doʻstini xijolatdan qutqarmoq uchun:

— Xijolat chekmang, mullo Zamonali, — dedi kulimsirab. —
Sizni bu yoqqa qozi yuborganini darrov sezdim. Siz mulozim,
mulozimning vazifasi xoʻjasining buyurganini sidqidillik bilan
tez va aniq bajarish. Mendan bir xatolik oʻtibdi: qoziga
shirinkoma berish xayolimdan koʻtarilibdi. Yoʻq, xayolimdan
ko'tarilibdi emas, koʻnglimda bu niyat bor edi, afsuski, ilgimda
aqcham yoʻq edi. Toʻgʻri, yonimda aqcham bor edi, lekin u
oʻzimga omonat — Tanaboyga toʻlanadigan qarz edi. Xudo
xohlasa, qarzdan qutildik, otni sotdik, endi otning pulini
qoziga berurmiz. Shunday qilsak, xoʻjangizning oldida sizning
ham tilingiz burro boʻlur, inim.

Bu gapdan Mustafo togʻaning dili xijil boʻldi:

— Sizni chiqimdor qildikmi-a? — dedi xijolat tortib. —
Bizni deb ancha tashvishga qoldingiz-da... Sizga nima deb
minnatdorchilik bildirishga yoki qanday yaxshilik qilishga
hayronmiz.

— Bu dunyoga odam dunyo yigʻish uchun kelmaydi-ku!
Yaxshilik degan gaplar ham bor. Mening bu yaxshiligimga
minnatdorchilik bildirmasangiz-da, xafa bo`lmayman. Mayli,
boʻynimda qarz boʻlib qolmasin desangiz, kichkinagina
iltimosim bor, shuni bajarsangiz, siz ham menga katta bir
yaxshilik qilgan bo'lasiz, Mustafo tog'a, — dedi Xo'ja
Nasriddin allaqanday quvlik bilan..

— Yetsa molim, yetmasa jonim!

— Molingiz bilan joningiz oʻzingizga siylov. Menga bir
juft bedana kerak.

— So'ragan narsangizni qarang-u, bir juft qo`y ham
emaskan-ku! Men hozir Sayfi bedanaboznikidan aytgan
narsangizni otib chiqaman...

Mustafo togʻa bedanabozning uyi tomon ketarkan,
Zamonali doʻstidan bedana nimaga kerak boʻlib qolganligining
sababini soʻragan edi, Xoʻja Nasriddin:

— Xamir uchidan patir deganlaridek, qozi pochchamga
sovgʻoati bo`lsin degandim,— dedi jilmayib. — Agar men bilgan




Namozxontoʻ“ra shu boʻlsa, sovg'otimizni koʻrib, boshi
osmonga yetadi. Bobosi Botirxontoʻra noib ham bedanani xoʻp
yaxshi koʻrardi.

— Siz Botirxonto“ra noibni qayerdan taniysiz? Haqiqatan
ham Namozxontoʻra qozi u kishining nabirasi boʻladi.

— Demak, adashmabman...

Mustafo togʻa bir juft bedanani olib kelganda Xoʻja
Nasriddin bilan Zamonali ulovlariga minib, yoʻlga shay
turishgan edi.

BEKBOBONING IN'OMI

Oradan qancha yillar o'tsa-da, ne-ne o`limlarni dogʻda
qoldirib: «gap — bir, er soʻzidan, sher izidan qaytmas,
yilim baliq, alhamdulilloh, qirqqa kirdim», deb yurguvchi
Xo'ja Nasriddin oldingi gal Buxoroga kelganida amirni hajv
qilib, boshi baloga qoldi, amirning odamlari Nasriddinni
shahardan badarg'a qilishdi. Shunda u bu kajraftor dunyoning
ishlaridan koʻngli bir qadar sovib, Vobkand tomonlarga ketdi
va beklikning Shakar qishlogʻida faqirlikda umrguzaronlik qila
boshladi. O'shanda kambag'ʻalparvar, odil beklardan boʻlgan
Vobkand begi Kalonxo`ja toʻpchi beklik yerlarini obod qilishga
katta e'tibor qaratib, xalqning duosiga qolgan edi. Bek
Nasriddinni tanir, oʻzi kabi hazil-mutoyibaga suyagi yoʻqligini
bilgani uchun onda-sonda gap-gashtaklarda, to“y-ma'rakalarda,
koʻcha-koʻyda uchrashib qolishsa, hazillashib undan gap olar
edi. Nasriddin ham bekni hurmat qilar, afandinamo hangomalari
bilan goh-gohida yurt muammolarini bekka yetkazib turardi.

Nasriddin Bag`ʻdoddaligida boʻz toʻqish hunarini oʻrgangan
edi, bu yerda ham shu kasbning orqasidan roʻzgʻor qilardi.
Buxoroda toʻqimachilik rivojlangan, paloslar, darpardalar,
yazdiy kiyimliklar, yostiq jildlari, funduqiy joynamozlar va
ust kiyimlarning eng asllarini faqat shu shahardan topish
mumkin edi. Qoʻshni yurtlardan kelgan savdogarlar bu
matolarni istagan narxlarda sotib olardi-yu, mahalliy aholining
hammasi ham bu asl matolardan bahramand boʻlolmasdi,
raiyat koʻpincha oddiy boʻz xarid qilardi. Shuning uchun bu
yerda, ayniqsa qishloqlarda, boʻ“zning bozori chaqqon edi.




Nasriddin toʻqigan boʻzlarini shundoqqina hovlisi
biqinidan oqib oʻtadigan ariq suvida chayib tozalardi. Ariqdan
suv ichadigan qoʻni-qoʻshnilar, suvni loyqalatding, deya har
kuni xarxasha qilardi. Bu xarxashalardan toqati toq bo'lgan
Nasriddin boʻz chayishni kechqurunlari, oy chiqqanda —
mohtobda ado etardi.

Shunday kechalarning birida ajoyib hol roʻy berdi. Oy
shom yeb chiqqan kecha edi. Nasriddin ariqda boʻz
chayayotganda, ittifoqo bek noibi Botirxontoʻra bilan kechki
ma'rakadan qaytayotib, ariq ichida turgan Nasriddinga koʻzi
tushdi va otning jilovini tortib:

— Ha, Xoʻja, yarim kechada ariq ichida nima qilyapsan? —
deb soʻradi.

Nasriddin ariqdan chiqa solib otliqlarga ta'zim qildi, so`ng
qoʻl qovushtirib koʻrishdi-da:

— Tirikchilik, — dedi xarsangtosh ustida turgan bir toʻp
boʻzga ishora qilib. — Boʻz yuvayotirman, taqsir.

— Kun boʻyi dastgohni liqillatganing yetmaganday,
kechasi ham tinim bilmas ekansanda, a, Nasriddin? — dedi
bek boshini tebratib. — Hech boʻlmasa, kechalari tin olsang
boʻlmaydimi?

— Ro'ʻzgʻor, taqsir, uni dastgoh kabi tinimsiz tebratib
turmasa boʻlmas ekan!

— O`zingga javr qilib netasan? Oʻn ikkidan toʻrtni ayirsang,
olam guliston, — dedi bek Nasriddinga joni achib. — Bu
roʻzgʻor deganlari shunday injiqki, kecha-kunduz tebratganing bilan uxlamaydur.

Nasriddin tomog`ining tagini qashish barobarinda jilmaydi:

— Xoʻb lutf qildingiz, taqsir, — dedi u. — Oʻttiz ikkiga
yetmagandan keyin, oʻn ikkidan toʻrtni ayirishning o'zi
boʻladimi?

Bek ot ustida choʻnqayib oʻtirgan Botirxontoʻra noibga bir
qarab olib, suhbatni davom ettirdi:

— Senga ham qiyin. Mayli, men bir himmat koʻrsatay
senga. Bitta bedana yuborsam, patini yulib berasanmi?
Mehnatingga yarasha haqingni olasan. Shundan mening
koʻrsatgan himmatim ham minnatli bo`lmas.

— Marhamat qilsalar, bajonidil yulib berurman, — dedi
Nasriddin vana bir qulluq bajo aylab.




— Mayli, ishingdan qolma, ertan-mertan oʻsha bedanani
yuborurman, — dedi bek va hamrohiga «ketdik» degandek
ishora berdi.

Botirxontoʻra noib to uyiga yetib kelguncha ham bek bilan
Nasriddinning savol-javobiga aqli noqislik qildi. Oʻylab
oʻyining tagiga yetolmadi. Nega oʻn ikkidan toʻrtni ayirsa,
oʻttiz ikkiga yetmaskan? Hisoblab natija chiqarolmadi. Boshi
ogʻrib ketdi. Boshini bir silkitib, endi ogʻrimayotganini his
qildi-yu, lekin hisob-kitobni hech miyasidan chiqarib
tashlay olmadi. Bir miriqib uxlasa, miyasi tiniqlashib,
mulohazalari ravonlasharmidi? Sallasi bilan choponini
qoziqqa ilib, lo`labolishga bosh qoʻydi-yu, beixtiyor yana
hisob-kitobga chalgʻib ketdi. Koʻzini yumdiyu, uxlaganday
bo`lmadi. Bezovtalanib, u yonboshiga, birpasdan keyin bu
yonboshiga ag'anadi, yana boʻlmadi. Xotiniga ham uyqu
bermadi.

Xotin anchagacha indamay yotdi, keyin oʻzini tiya olmadi.
Oʻrnidan turib, moylampaning piligini koʻtarib, erining
uyqusizlikdan qizarib ketgan ko`zlariga qaradi-da, xavotirdan
«voy» deb yubordi:

— Toʻram, ruhi-ravoningiz bir hol? Toʻrt tomonga
agʻanaysiz, uf tortasiz, sizga nima bo`ldi oʻzi? Ma'rakada
hazmi ogʻir bir nimarsa yeb, oshqozoningizga ogʻriq
bermoqdami?

Noib shu turishida oʻziga oʻxshamasdi. U kechagi noib
emas. Kechagi xushchaqchaqligidan asar ham qolmagan. Kasal
bo`lmasa-da, boshi gij bo`lib, tanasi temirchining oʻtxonasiga
solingan temirday qizib ketgan. Xudo koʻrsatmasin, xotini
vahima qilib, uni kasalga chiqarib qo`ymasa goʻrgaydi. Xotinga
rostini aytsammi yo aytmasammi, deya xoʻb o`yladi. Oxiri
bor gapni aytib berdi. Xotin erining soʻzlarini diqqat bilan
eshitdi, o`zicha mulohazaga borib:

— Toʻram, bu yerda bir sir bor, — dedi. — Bekbobo bir
kun bul masalaning yechimini sizdan soʻraydur. Javob
berolmasangiz, sendek noibning menga ne keraging bor, deb
javobingizni berur. Keyin misqollab yiqqan obroʻyingiz necha
pul boʻlur?

Noib toʻraning xavotiri oshib, rostakamiga kasalga oʻxshab
qoldi.




— Ne maslahat berursan, xotin? Nima qilay? — deb
xotiniga umid bilan qaradi. Xotin ko`zlarini yarim qisib,
mushohada qilib boʻlgach:

— Bu simni tezroq bilib olishingiz darkor! — deb ta`kidladi. —
Ertagayoq Nasriddinning uyiga boring-da, qanday boʻlmasin,
ko`ngliga qoʻl solib, sirni bilib oling! Evaziga biror nimarsa
soʻraguday boʻlsa, ziqnalik qilib o“tirmang, soʻraganini bering.
Shavla ketsa ketsin, obro“ ketmasin!

Shundan keyin ham noib toʻraning uyqusi kelmadi.
Tikanning ustida yotgandek, amallab tunni tongga uladi.
Ertalab turib suzma yegisi keldi.

— Xotin, menga birozgina suzma ila non olib kel, — dedi
kechasi bilan uyqu inmagan koʻzlarini ishqalab oʻtirarkan. —
Suzma xoʻp yaxshi nimarsa, ishtahani ochib, me'dani
baquvvat qiladi. Ma`rakada biroz boʻza noʻsh aylagan erdim,
kuchini kesadi.

— Suzma kecha tamom boʻlgan erdi, to`ram, — dedi xotin
«attang»lab.

— Mayli, — dedi noib toʻra gapni ko'paytirmay, — tamom
bo`lgani yaxshi boʻlibdi. Suzma oʻzi tish birla qoringa ziyon
qiladi, jig'ildonni qaynatadi.

Xotin erining poyma-poy gaplaridan hayrati oshdi.

— Toʻram, issigʻingiz bormi? — deb noibning peshanasiga
qo'lini bosdi. — Suzmani bir maqtaysiz, bir yomonlaysiz,
qaysi gapingizga ishonay?

— Uyda suzma boʻlganida — avvalgisiga, bo'lmasa —
keyingisiga ishonaver! — dedi noib toʻra. — Suyugʻingni olib
kelaver boʻlmasa...

Choʻrisi dasturxonga qoʻygan quyuq-suyuqni bir amallab
qorniga joylab oldi-da, oʻrnidan qoʻzgʻalib, toʻgʻri saysxonaga
oʻtdi. Qaroliga egarlatgach, uning yordami bilan otga mindida, Nasriddinning hovlisiga borib, darvozani taqillatdi.
Nasriddin koʻp mahtal qilmay, aziz mehmonni ichkariga
oldi, borini dasturxonga qoʻydi. Noib gurung berdi. Shiringina
boshlangan gurung aylanib-aylanib, oxiri kechqurundagi
savol-javobga borib taqaldi.

— Inim Nasriddin, kecha kechqurun ariq bo`yida boʻz yuvib
turganingizda, siz bilan horma, bor boʻl qilganimiz
yodingizdadir? — deb soʻradi noib boʻshagan piyolaning labini




kaftida sidirib, so`ng xonadon sohibiga uzatarkan. — Shunda bek
janoblari sizga bir necha savol berdilar, siz javob berdingiz.
Men bu savol-javobni kechasi bilan hisob-kitob qilib chiqdim,
afsus, hech baloga tushunmadim. Oʻzim hisob-kitobga qiziqaman-u,
ammo bundaychigin masalalarga unchalik aqlim yetavermaydi.
Bu ayb menga tug'ma. Ayting-chi, bek sizga nima dedilar-u, siz
bekka nima deb javob berdingiz? Suhbatlaringiz ham allaqanday
sirli bo'ldi? Shu jumboqni juda ham bilgim kelyapti-da.

Nasriddin noibga qarab miyigʻida kuldi va «ha, umi»
ma'nosida qosh uchirdi.

— Sizga sirni jon deb ochardim-u, lekin bu bekning sirida, — dedi vahimani kattalashtirish maqsadida gapga shubhati
tus berib, past ovozda gapirdi. — Bu sirni oshkor qilsam. yo
boshim ketadi. yo bu qishloqdan badargʻa bo`laman! Qo`ying,
meni qiynamang! Bir ta'zirimni yeb, bo“larim boʻlgan. Yana
badarg'a bo`lsam, qo`li kalta mendek odam panoh izlab
qayerga boraman?

Nasriddin bu bilan oʻt qalab, noibning ichini battar
qizdirdi. Noib toʻra gapning tagiga yetmasa, oʻrnidan turadigan
emas. Masalani paysalga solsa, hayot chirogʻi oʻchib
qoladiganday.

— Jon, hirodar, yaxshi kunlaringizda xizmatingizda boʻlay, — deya yalinishga oʻtdi noib toʻra, — jumboqning javobini
ayting!

— Bekboboning amirlikda obro'lari katta. Buni mendan
yaxshi bilasiz. Men sirni ochib, ham u kishiga, ham o`zimga
javr qilishni istamayman! — dedi Nasriddin muloyim tabassum
bilan.

— Kerak boʻlsa, bir qoshiq qoningizning kafolatini
boʻynimga olaman!

— Bilaman, sizdaychiginlar ishi bitgandan keyin etagini
yig'ib, bizdaychiginlarni tanimaydur. Soʻngra biz dodimizni
kimga aytamiz? Qo'ying, taqsir, menga rahmingiz kelsun!

Noib toʻra qarasaki, Nasriddinni gap-soʻz bilan koʻndirib
bo`lmaydi. Sekin savdolashishga oʻtib:

— Bilaman, ro`zg`oringiz katta, katta ro“zgʻorning chiqimi
koʻp, hamisha aqchaga muhtojlik bor gap, — deya gapni
uzoqdan boshladi. — Keling, sizga ellik tanga shirinkoma beray,
evaziga siz sirni oching!




— Toʻgʻri, — dedi Nasriddin noibning gapini ma'qullab, — aqcha hammaga kerak — boyga ham, kambag'alga ham.
Umuman, koʻzi ochiq odam borki, bersang, yana ber deydi.
Men ellik tanga shirinkomangizni olib, boʻynimga ellik botmon
baloni osib olamanmi? Yoʻq-yoʻq, oxirat azobidan qo`ʻrqadurman!

Nasriddin vahima qilgan sari, sirning narxi koʻtarila
boshladi.

— Oltmish... ana, sakson tanga beray, — iltimos qildi noib
toʻra choʻkkalab. — Axir bu boylikni umringiz bino boʻlib
koʻrmagansiz-ku, toʻgʻrimi?

— Toʻgʻri, bu kibi aqchani ilgimda ushlab ko'rmaganman.
Lekin qoʻrqadurmanki, siz manim gunohlarimni ziyoda
qilmoqdasiz. Sakson tanganing oxiratdagi javobi ellik tanganikidan
ogʻir boʻlur! Bir bechora Munkar-Nakirga bir qarich chilvir
ipni qayerdan olganiga vaj topolmay goʻridan chiqib qochgani
kabi, men sakson tanganing javobini berolmay, dozaxning
toʻridan joy olmay, to`ram! Dasturxonimdan tuz yedingiz,
emdi qiyomatlik mehmonimsiz. Oʻzingiz ayting, mehmon
mezbonga yomonlikni ravo koʻrishi musulmonchilikdanmi?

Noib ovoziga birozgina keskinlik tusini berib:

— Oxirat, oxirat, deguncha, buguningizni oʻylasangizchi! — dedi hisobni yuz tangaga chiqarib. — Dorilbaqodagi
nasiyadan koʻra, dorilfanodagi naqdi tuzuk emasmi sizga?
Ana, hisobga toʻgʻri, yuz tanga beraman va bu sizga ona sutiday
halol boʻladi. Ustiga-ustak sirni siz aytganingiz to'gʻrisinda
hech kimsaga churq etmasmen! Rozimisiz?

Nasriddin yuz tanganing daragini eshitib, koʻngli sust
ketdi.

— Noib toʻram, siz ushlagan joyini qoʻyib yubormaydigʻon
odamga oʻxshaysiz, — dedi roziligiga ishora berib. — Aytmasam,
qoʻymaysiz chogʻi. Men roziman, lekin sharti — oʻsha yuz
tangani avval olib kelib qoʻlimga berasiz va bul haqda tilxat
yozasiz. Agar hozir sirni ochadigan boʻlsam, oʻrtamizdagi
kelishuv nasiya boʻlib qoladi. Nasiya nonning ham kuyugi
boʻladi, ham kesagi. Yana non deb kesak chaynab qolmay...

Noib toʻra, peshinga yaqin yuz tangani olib kelib
Nasriddinning qoʻliga topshirarkan, tilxat ham yozib berdi va
«qani, endi ayting», deya qistalangga oldi.




— Bekning «oʻn ikkidan toʻrtni ayirsang bo`lmaydimi»
degani, — dedi Nasriddin, — bir yil — oʻn ikki oy, sakkiz oy
ishlab, to`rt oy dam olsang boʻlmaydimi, degani. Manim «oʻttiz
ikkiga yetmaydi, qanday qilib oʻn ikkidan tortni ayiraman?»
deganim esa, bola-chaqam koʻp, topganim, oʻttiz ikki tishga
yetmaydi, deganim edi.

Noib jon holatda:

— Bekning «senga bir bedana yuborsam, patini yulib
berasanmi?» degani-chi? — deb so'radi. Nasriddin quvlik bilan
kuldi-da:

— Bekbobo haqiqatan ham menga marhamat qildilar, —
dedi noib to“raning koʻzlariga tik qarab. — Oʻsha bedana sizda, biz esa patini yulduk!

Noibni boshdan-oyoq ter bosdi. Endi u, bu hangomani
boshqalarga aytmang deb, chunon yalindiki, unga javoban
Nasriddin:

— Bir bedananing ikki marta patini yulish insofdan
boʻlmas, — deya uni tinchlantirdi...

Hangoma baribir bekning qulogʻiga borib yetdi. Keyin
boshqalar eshitdi. Oqibat Botirxonto“ra noibga «bedana»
laqabini berishdi. Namozxontoʻra qozini bilganlar: «Ha,
umi, bedananing nabirasida», deb qoʻyishadi. Bu laqabni
yashirish uchun esa qozi uyida bedana saqlaydi va
soʻraganlarga: «Bobomiz bedanaboz bo'lganlar, bizga ham
u kishidan yuqqan», deb vaj koʻrsatadi.

OGʻIR VA XAYRLI KUN

Doniyolbiy otaliq zamonidan xotirida qolgan hangomani
eslarkan:

— Joyi jannatda boʻlgur Kalonxoʻja toʻpchi oʻshanda
kaminani bir qo`llab yuborgan edilar-da, — deya hikoyasini
tugatdi Xoʻja Nasriddin Zamonali bilan yoʻlda keta turib. —
Oʻsha yuz tangani qoʻni-qoʻshnining solig“-u o“lponiga toʻlab
yuborganmiz.

Zamonali otning boshini boʻsh qo`yib, hamrohining
hangomasiga quloq osib borarkan, joyi kelganda kular, joyi
kelganda jiddiy tortardi.




— O`zi soligʻ-u oʻlponlarni kim o`ylab topgan ekan-a? —
deb qoldi Zamonali. — Ayniqsa, hozir avjiga olib, turli
soliqlar raiyatning tinkasini: quritib qo`ymoqda. Oʻlponchilar
ham koʻngliga kelganini qilib, oyida emas, haftasida soliq
yigʻadurlar. Bir tanob yerdan olingan hosilni bechora dehqon
ro'zg'origa yaratsinmi yo soligʻiga toʻlasinmi? Soliqning
dastidan qayoqqa qochishni ham bilmaydi kishi. Tanob puli,
alaf puli, qo'sh puli, buga puli, chaqirtikan puli, tutun
puli, xiroj, zakot, aminona, boj, e-he, bularni sanasang,
adog'i yo'q. Amirimizning bundan xabarlari bo`lmasa kerak.
Xabarlari boʻlganda, oʻlponchilarni insofga chaqirar edilar.

— Soliqdan hech zamonda hech bir kimsa qochib
qutulolmagan, mullo Zamonali, — dedi Xoʻja Nasriddin. —
Lekin soliqdan qutulishning bitta yoʻli bor, deb o`ylayman.

— Qanaqa yoʻli?

— Hali xiroj, hali ushr, uy puli, tutun puli, qoʻsh puli
deb yurmasdan, yeringizga bugʻdoy ekmaysiz-da, biratoʻlasi
tanga ekasiz, jon xalos.

— Ha, olib qoching-a, amak! — dedi Zamonali bu
gapning hazil ekanligiga aqli yetib. — Agar yerda tanga unsa,
hamma boyonlarimiz yerlariga tanga ekib, raiyat bilan ishlari
boʻlmay qolardi. Ayniqsa, bizning qozi pochcha bu ishda faol
boʻlardilar.

— O'zi qozi pochchangizda ham goʻllik bor. Ehtimol
bobosidan yuqqandir. Bir vaqtlar qoʻlimga ajoyib hayvonlar,
parrandalar haqinda chalasavod olimlar tomonidan yozilgan
«Ajoyib il-maxluqot» kitobi tushib edi, oʻsha kitobda:
«Dunyoning odam qadami tegmagan joyida shunday daraxtlar
borki, mevasi xuddi odamga oʻxshagan bo'ladi. Ular kechalari
yerga tushib yurib, kunduzi yana joylariga chiqib, osilib oladilar.
Ammo ularning chinakam odamlar kabi aqli bo'lmaydi»,
deb yozilgan erdi.

— Qozi pochchani oʻsha daraxtning mevasi, demoqchimisiz?

— Ha-da, kuni bilan qozixonada oʻtirib rishvat yigʻadi,
keyin kechasi bilan choyxonama-choyxona sang'ib, bedana
urishtiradi.

— Siz ham bedana olib oldingiz, qozi pochcha bilan
urishtirmoqchimisiz, deyman?




— Topdingiz, bedana urishtirmoqchiman. Aslida, hamma
gap bedanada! — Xoʻja Nasriddin yana xayolga berilib,
nimanidir esladi. — Oʻsha oldingi kelishimda, shahar
qozikaloni Xolmat kichkina mani huzuriga chaqirib,
sinamoqchi bo'ldimi, yerning kindigini soʻradi. Men ham
qo`limdagi xalacho'pim bilan eshagimning oldingi oyogʻini
koʻrsatib, «Mana shu eshagimning oldingi o`ng oyogʻi turgan
joyda», deb javob berdim.

Bunday javobni kutmagan Xolmatcha sarosimaga tushib:

— Qayerdan bilasan? — deb soʻradi.

— Ishonmasangiz o`lchab koʻring, — dedim pinagimni
buzmay. — Agar uyoq-buyog'ʻi bir qarich ortiqcha boʻlsa,
ayting.

Nima deyishini bilmay kalovlanib-kalovlanib:

— Hay, osmondagi yulduzlar qancha? — deb soʻradi
chiranib. Bildimki, u mani mot qilmoqchi.

— Eshagimning badanidagi juni qancha boʻlsa, yulduzlar
soni o'shancha, — desam:

— Qanday isbot qilasan? — dedi jahli chiqib.

— Ishonmasangiz, eshagimning junini bittalab yulib
sanang, keyin kechasi yulduzlar chiqqanda ularni ham sanab,
jun bilan yulduzlarni solishtirib koʻring. Bitta ortiqcha chiqsa,
keyin gaplashamiz, — dedim. Bilaman-ku, bu ishni qilolmaydi.

— Eshakning junini ham sanab boʻlarkanmj? — deb masxara
qildi.

— Shuni bilarkansiz, — dedim kulib, — osmondagi
yulduzlarni ham sanab boʻlarkanmi, taqsir? — Shu bilan
dami ichiga tushib ketdi desam, yana chirandi:

— Soqolimning moʻyi necha tola? — deb iyagini men
tomon choʻzdi. «Soqolingni yulib keyin sanash kerak»,
demoqchi boʻldim-u, koʻngliga oladimi deb fikrimdan
qaytdim va:

— Eshagimning dumida nechta jun boʻlsa, soqolingizning
tolasi ham oʻ“shancha, — dedim tap tortmay. Qarasaki,
mendan tayinli javob ololmaydi. U meni haydab yuborib,
orqamdan odam qo`ydi. Qo'ygan odami insofli ekan, meni
chetga tortib:

— Mullo Nasriddin, doʻstona maslahat, — dedi, — sizni
azbaroyi hurmat qilganimdan, raiyatning doʻsti ekanligingiz




uchun shu maslahatni bermoqchiman: shahardan vaqtincha
chiqib keting, bo`lmasa, bu Xolmat pakana kun bermay,
joningizga tegadi. Siz yaxshisi Vobkandga boring, oʻsha yer
tinchroq. Ozgina vaqt oʻtib, yana shaharga qaytarsiz.

— Shuning gapi bilan Vobkandga ketib, boʻzchilik qildim.
Shaharga qaytish nasib etmadi. Biroz muddat oʻtgach, ko'chkoʻronimni olib, bu yerlarni tark etdim...

Xoʻja Nasriddinning bu kabi algʻov-dalgʻov hayoti sirsinoatlarga boy edi. Haqgoʻyligi tufayli biror joyda muqim
yashay olmadi. U raiyatga qancha yoqsa, haqiqat dushmanlariga
shuncha yomon koʻrinardi. Shunday boʻlsa-da, haq va haqiqat
uchun hech narsadan qaytmadi, ezgulik yoʻlida ko`krak kerib
boraverdi. Oʻzi haqida birovga gapirib berganda ham,
suhbatdoshining ma`yus tortib qolishiga yol qo`ymas, barcha
xotiralarini kulgiga qorishtirib aytib berardi. Birovning og£irini
yengil qilsa, oʻsha kishidan koʻra, oʻzi koʻproq xursand bo`lar,
shu xursandchilik bilan o`ziga taskin berardi. Koʻpchilik uni
dard-tashvishi yoʻq, bitta qorni to“ysa boʻldi, qayga borsa,
oʻynab-kulib, dimogʻini choq“ qilib yuraveradi, deb o`ylardi.
Lekin uning yuzi kulib tursa-da, ichi to`la dard edi. Bu dard —
raiyatning dardi edi. Tugʻilibdiki, ana shu dardga shifo izlab
yurt kezadi. U ismini yashirib yuribdi. Bu qoʻrqqanidan emas,
qilgan savob ishlarining minnatga aylanib qolmasligi uchundir.
Zamonali ham uning shunday odam ekanligini biladi. Hozir
savolga tutib, uning dardlarini yangilagisi yoʻq. Mayli, u biroz
oʻz xayollari bilan qolsin. Mavridi bilan asta-sekin oʻzi
ochilar...

Zamonali oʻz xayollarini yigʻib olishga ulgurmagan edi,
yoʻldagi qishloqning pastakkina uylarining biridan bir juvon
otilib chiqdi va ketidan bir tugun — bo`xcha otildi. Bu voqea
ikki yo`lovchining koʻz oʻngida sodir boʻldi. Ichkarida
turganlarning g`ala-gʻovuri ham shundoqqina eshitilib turibdi.
Juvon chiqqan eshigiga qayta kirmoqchi boʻlib, boz eshik
tomon intildi, lekin ichkaridagi kishi uni yana itarib yubordi,
juvon gandiraklab orqaga ketdi. Ana shundan keyin ichkaridan
o`ttiz yoshlardagi erkak bilan sochlari qirov bosgan kampir
bobillab chiqdi.

— Kelgan joyingga ket! — dedi kampir baloni quvayotgandek qoʻllarini havoda oʻynatib. — Yoʻqol, senday kelinim




yo`q! Meni g`aflat bosgan ekan! Buzugi, bolamning boshini
aylantirib olgan ekansan-da?!

Erkak esa barmoqlarini musht qilib, kampirning orqasida,
nima deyishini bilmay qalt-qalt titrar, koʻzlari kosasidan chiqib
ketguday olaygan edi. Juvon harchand oʻzini oqlashga tirishib
og'iz juftlamoqchi bo`lganda, kampir unga ogʻiz ochishga
imkon bermay, tinmay qarg'anardi.

Yoʻlovchilar bu xonadonda qanaqa mojaro yuz berganidan
bexabar edilar. Xo`ja Nasriddin eshakdan tushib, erkakka
yaqinlashdi. Begona kishilarni ko`rib, kampir bilan juvon
ro`mollarining uchi bilan yuzlarini bekitdilar.

— Bu nima tomosha, inim? — deb soʻradi Xoʻja Nasriddin
erkak bilan ko'risharkan. — Ikki kishilashib bir ojizaga zulm
qilyapsizlar, adolatdanmi shu? Bu ojizalar sizga kim boʻladir?

Erkak: «biri onam, biri zavjamdur», deb javob berarkan,
kampir yana bobillab berdi:

— Zavjam dema-e, beti qursin buni, sharmanda! Buzuqi
де).

— Hay-hay, xolajon, — kampirni shashtidan qaytarmoqchi
bo'ldi Xo`ja Nasriddin, — begunoh kishini qargʻash
musulmonchiliqdan emas. Nima gunoh qildiki, oʻz keliningizga
bunchalik malomat qilmoqdasiz?

— E, amak, men bu juvonga oʻylanganimga uch oy boʻldi, —
dedi erkak qaqshab-qaltirab. — Odatda xotinlar toʻqqiz oyda
tugʻadilar deb eshitganman.

— Toʻgʻri eshitgan ekansiz, inim! — uning gapini tasdiqladi
Xoʻja Nasriddin.

— Mana, buni siz ham bilarkansiz, — dedi erkak
duduqlanib. — Bu... Bu... ismini aytishga jirkanasan kishi... Bu,
uch oyda...

— Tuqqaniga necha kun boʻldi?

— Bir oy boʻldi.

— Shu vaqtgacha bilmagan edingizmi?

— Qo'shnilar onamga aytgandan keyin bildik.

— Hmm, — Xoʻja Nasriddin iyagini siladi, — uch oyda,
juda qiziq! Lekin men bir narsaga hech tushunmayapman:
bunga nega xafa bo`lyapsizlar?

— Nega xafa bo'lmaylik? Uch oyda tugʻadigan xotinni
nima deydi?




Ot ustida oʻtirgan Zamonali hayron qolgancha, Xoʻja
Nasriddinning ogʻzini poylardi.

— Ko'p kuyinmang, xolajon, — dedi Xoʻja Nasriddin
kampirga dalda berib. — Hammasi joyida. Qo'shnilarning
igʻvosiga uchibsiz-da. Ayting-chi, oʻgʻlingiz toʻydan oldin
kelinni koʻ'rganmi?.. Demoqchimanki, unashtirilgandan keyin
kelinnikiga kuyovlab borganmi?

— Borganman, — dedi erkak toʻngʻillab. — Toʻydan uch
oy oldin borganman, yangalar ikkimizni uchrashtirishgan.
Oʻshanda koʻzim koʻr ekan.

— Ana! Uch oy oldin kuyovlab borgansiz, shakarguftorlik
qilgansiz, bundan tonmaysiz! Endi hisoblab koʻraylik: to`ydan
uch oy oldin uchrashganingizni toʻydan keyingi uch oyga
qoʻshsak — olti oy bo`ladimi?

— Toʻgʻri! — tasdiqladi erkak.

— Kelin bolani uch oy qornida koʻtarib yurgan shundaymi?

— Shunday!

— Olti oyga ona qornini qoʻshsak, qancha boʻladi?

— To'qqiz oy, — dedi erkak sonlarni barmogʻida hisoblab
koʻrib.

— Toʻqqiz oy ekan, unda siz nega xotiningizga malomat
qilyapsiz? Uyat emasmi? Qani, tezda etagingizni yigʻishtirib,
kelinni ichkariga olib kiring! Ichkarida onamni emaman deb
chaqaloq chinqirayotgandir? Xolajon, siz ham ayolsiz, bunaqa
hisob-kitoblarni yaxshi bilishingiz kerak-ku? Yoshlarni yoʻlga
solish oʻrniga, kim-kimlarning igʻvosiga uchib yuribsiz!

Kampir uyatdan qizarib, tezda kelinining yelkasidan
quchdi-da, ichkariga olib kirib ketdi. Erkak rahmat deb ta'zim
qilganda, Xoʻja Nasriddin uning yelkasiga qoqib:

— Chaqaloqqa ism qoʻyganmisizlar? — deb soʻradi.

— Oʻzi shu bugun mulla chaqirtirib, qulogʻiga azon
ayttirib, ism qoʻymoqchi edik, onam qoʻshnilarning gapiga
kirib, mana bu janjalni qoʻzgʻab turibdilar-da.

Xoʻja Nasriddin Zamonaliga bir qarab oldi-da:

— Chaqaloqqa Chaqqonboy deb ism qoʻyinglar, — dedi
erkakka. — Har qanday chaqaloq ham toʻqqiz oylik yoʻlni uch
oyda bosib oʻtolmaydi. Bu chaqaloqda bir xislat bor. Endi siz,
inim, ertaga bozorga borib, madrasa ta'limiga kerak boʻladigan
narsalarni sotib olib, Chaqqonboyning bosh uchiga qo`ying.




Erkak avvaliga hayron boʻldi, soʻng kuldi.

— Chaqaloq halitdan bu narsalarni nima qiladi, amak?
Madrasaga borishiga hali ancha bor.

— Toʻqqiz oylik yoʻlni shuncha tez bosib oʻtgan bu xislatli
bola, ertaga madrasaga otlanib qolsa, shoshib qolmang,
deyman-da.

— Gapingizda jon bor, amak, — dedi erkak va to hanuz
yoʻlovchilarni ichkariga taklif etmagani esiga tushib, xijolatpazlik
bilan: — Qani, uyga kiringlar! — deb manzirat qildi.

— Rahmat, — dedi Xoʻja Nasriddin eshakka minishga
chog`lanarkan, — aytsangiz, sunnat toʻyiga kelarmiz, o'shanda
katta ziyofat berasiz-da. Bu Chaqqonboy bundan buyon
bizning ham bolamiz bo`ldi.

— Albatta aytaman, kelasizlar, — dedi erkak yana bir
bor minnatdorchilik bildirib.

Xoʻja Nasriddin eshakni yoʻlga solib, biroz yurishgach,
Zamonali boshini sarak-sarak etib kuldi.

— Amak, yolgʻonni ham olib qochdingizda oʻziyam, —
dedi. — Yolgʻon gapning gunchidan qoʻrqmaysizmi?

— Yolgʻon gapirish gunoh! — dedi Xoʻja Nasriddin. — Lekin
er-xotinni yarashtirib qoʻyish, yaxshilik qilish uchun ishlatilgan
yolgʻon savobga oʻtadi. Agar vaqtida yetib kelmaganimizda,
bitta oila barbod boʻlib ketardi. Bu yolg“onimizni Allohning oʻzi
kechirsin! Erkakni koʻrding, o'rtahol, kunini bazoʻr koʻrib
yuribdi. Zo'rg'a xonador bo`lgan. Xotinini taloq qoʻysa, keyin
qaysi davlatiga xotin oladi-yu, qachon bolaning huzurini koʻradi?

Kuni bo`yi yoʻl bosgan ot bilan eshak ham qaytishda
charchadi, ustlaridagi odamni koʻtarish nari tursin, salt yurish
uchun ham madorlari qolmay, zoʻrgʻa oyoq olishar, ustigaustak Xoʻja Nasriddinning hangomalariga berilib ketgan
Zamonali otni qistamay, natijada bugungi quyosh botishiga
bir terak bo`yi qoldi.

— Oftob bugungi ishini tugatibdi-ku, — dedi Zamonali
xayol-bexayol botayotgan quyoshga qarab. — Qani, eshakka
xala bering, amak, bo'lmasa, minoradan xufton namoziga
azon aytilishi bilan shahar darvozalari taqa-taq yopilib,
kechagiday tashqarida qolib ketamiz.

Ot qadami tezlashdi, eshak yoʻrg`ʻaladi, ikki yo'lovchi
shahar ichkarisiga kirib olishdi. Shahar osoyishta, koʻchalarda




xuftonni oʻqigani yakkam-dukkam odamlar masjidga shoshilyapti, do`kon eshiklariga tamba qo`yilib, bozorlarda gʻalagʻovur tingan.

Xoʻja Nasriddin Zamonaliga maslahat soldi:

— Inim, hujrangizga ikkimiz sig'masak kerak, — dedi
oʻsmoqchilab. — Yaxshisi, yaqin oʻrtadagi choyxonaga
boshlang, bir oshxoʻ`rlik qilib, dam olsak. Qozi bilan ertaga
koʻrishurmiz. Nima dedingiz? 5

— Ma'qul gap, — dedi Zamonali ot boshini Safar
shohichining choyxonasi tomon burib. — Bugun juda ogʻir
kun boʻldi-da oʻziyam.

— Ha, — dedi Xo`ja Nasriddin, — og'ir va xayrli kun
boʻldi!

CHOYXONADA

Safar shohichi Buxoroga vaqti zamonida allaqanday vaj bilan
Margʻilon tomonlardan kelib qolgan edi. Bir muddat xonga
navkarlikka yollanib, oyogʻidan zaxm yedi-yu, navkarlikdan
boʻshadi va shu choyxonadan qo`nim topdi. Oyogʻidagi zaxmi
tufayli bilinar-bilinmas oqsoqlanib yuradi. Quvgina, hazil-huzulni
xush koʻradigan bu kishini shu atrofdagilar yaxshi taniydi.
Choyxonaning doimo gavjum boʻlishi ham Safar shohichining
fe'li kengligidan. Namozxontoʻra qoziga ham shu joy juda yoqadi,
haftada bir ulfatlari bilan oshxoʻrlik qilgani kelib turadi.

Ertalab mehmonlarni qaymoq bilan siylagan Safar
shahichi Xoʻja Nasriddinga yoqib tushdi. Nonushta nihoyasida
shohichini yoniga chaqirdi, belbog`idan bir-ikki kumush tanga
chiqarib, dasturxonga tashlarkan:

— Safar togʻa, — dedi tangalarni shohichi tomon xiyol
surib, — mana shu tangalarni olib, peshinga tomon bitta
sersabzi palov yasab berasiz.

— Jonim bilan, — dedi shohichi, — faqat palovmi?

— Ha, yana bir qazini qaynatib, qovun-tarvuzni ariqchaga
tashlab qoʻyasiz. Darvoqe, — Nasriddin xaltachadan bir
bedanani chiqarib shohichining qoʻliga berdi, — mana buni
esa to'rqovoqqa solib, biz oʻtiradigan chorpoyaning tepasiga
ilib qoʻyasiz.




— Osh necha kishilik boʻlsin? — dedi shohichi qulluq qilib.

— Uch-toʻrt kishilik, qozi pochcham qadam ranjida
qiladilar.

Safar shohichi bir-ikki qadam uzoqlashgach, Zamonali:

— Amak, narigi bedanani ham tashlab ketmaysizmi? —
deb soʻradi Xoʻja Nasriddindan.

— Bunisining bir xizmati bor, — deb qoʻydi Nasriddin
oʻrnidan qo`ʻzgʻalarkan. — Zamonali, yoʻl boshlang, qozi
janoblari kechadan buyon koʻzlari toʻrt, yo'limizga nigoron
boʻlib oʻtirgandirlar...

Qozixonaga kirib borganlarida, qozi issiq tuproqqa bagʻrini
berib yotgan xo`rozdek, xontaxtaga suyanib, qizil soqolini
silab o'tirardi. Mehmonlarni ko`rib, uning yuzi yorishib ketdi.
Tokchadan tushib turgan quyosh yorugʻida jilmaygan yuzi
yanada xushchaqchaq koʻrindi.

— Assalomu alaykum! — Zamonali odob bilan to`rga oʻtdida, qozining qoʻlini oldi va mehmonni koʻrsatib: — Ana,
aytgan odamingizni olib keldim, — dedi. Shundan keyin Xo'ja
Nasriddin ham qozi bilan qoʻl olishib koʻrishdi-da, uning
qarshisida choʻkkaladi. Qozi Zamonaliga ma'noli qaragan edi,
u oʻz boʻlmasiga oʻtib ketdi.

— Ob-bo, siz-ey! — dedi qozi Zamonalining chiqib
ketganiga ishonch hosil! qilib, gapni nimadan boshlashini
bilmay kalovlanarkan. — Kecha qanaqa ishlar boʻlib ketdi,
hali aqlim yetmay turibdi.

Qozining harakatlaridan muddaosi nima ekanligini darrov
tushungan Xoʻja Nasriddin koʻp mahtal qilib qoʻymay,
qoʻynidan baxmal hamyonni chiqarib:

— Bu yerda yuz tillo, — dedi va uni qozi oʻtirgan koʻrpachaning
qavatiga tiqdi. — Kechagi ishlarga mening ham aqlim yetmay turibdi.
Lekin ikki beaql bir boʻlsa, baribir bir narsa chiqarkan. Aslida
kechagi hamyonni tashlab ketsam boʻlarkan, lokigin nega bu
odam bir kam yuz tillo berdi, deb koʻnglingizdan nojo'ya fikr
oʻtadimi, deya istihola qildim. Mana, hisobga to`g`rilab, bugun
olib keldim. Shirinkomani paysalga solganim bois meni ma'zur
tutadilar degan niyatdaman. Hech bo'lmagandan kech boʻlgani
ham yaxshi, degan mashoyixlar. Siz bu fikrga qo`shilasizmi?

— Albatta, men doimo yaxshi fikrga qoʻshilib kelganman! —
Qozi bitta ish koʻrib, shu ish yuzasidan shuncha boylikka erishib




o'tirganidan mamnun jilmayib, koʻngli xotirjam tortsa-da,
bunday saxiy odamning koʻrsatayotgan himmatiga ishonishini
ham, ishonmaslikni ham bilmadi, qoʻlini sekin koʻrpacha qatiga
tiqib, hamyonni silab koʻrgach, endi koʻngli tamoman xotirjam
boʻldi. — Men ham shunday deb oʻylagan edim, — dedi birdan
holatini oʻzgartirib. Uning harakatlari «gap aqchada emas»
degan ma`noni bildirar edi go`yo. — Bu dunyoi dunda insofli
odamlar koʻp. Agar kecha oʻsha tillolarning yarmini tashlab
ketganingizda ham ajab boʻlmasdi. Hisobga toʻgʻrilaganingiz
esa, aql-farosatingiz toʻqligidan nishonadur. Tanaboyga
o'xshaganlarning jazosi shu! Sizday oliy martabali mehmonni
behurmat qilgani uchun unga bu jazo ham kamdur!

— Qulluq, qozi pochcha, qulluq! — dedi Nasriddin. —
Tanaboy ta'zirini yedi. Emdi manim ul zotga da'voim yoʻqdur.

— Hay, mayli, bizning hukmimizdan rozi erkansiz, nima
ham derduk. Amri Xudo!

Xoʻja Nasriddin birdan mavzuni oʻzgartirib yubordi.

— Hazratim, bedanaga ishqibozmilar, deyman?

— Siz buni qayoqdan bila qoldingiz? — hayratdan yoqa
ushladi qozi.

— Nega bilmas erkanman? Siz bedanani tezlatmoqchi
boʻlib qo`lingizni mana bunday qildingiz, — u qozining qoʻl
harakatini koʻrsatdi.

— Meni yana bir bor lol qoldirdingiz, mehmon! —
Qozining hayrati yanada oshdi. — Sizni aql-farosatda yagona
desam, ziyrak ham ekansiz. Ofarin!

— Kaminaning o'zlari ham bedana jinnisidur.

— Oʻlmang, oʻlmang! Gap buyoqda ekan-da. Durust,
durust! Bedana masalasida manim shaxsiy fikrlarim bor. Bir
oʻtirib gaplashamiz hali.

Bu gap Xoʻja Nasriddinga oʻz taklifini aytishga izn berdi.

— Taqsirim ma'qul koʻrsalar, peshinda choyxonada bir
choʻqimdan osh yeb, suhbatlaridan bahramand etsalar, bul
faqirning ko`nglini togʻdek sarbaland qilgan bo`lardilar.

— Ma'qul gap, ma'qul gap! — dedi qozi. — Men hozir
Zamonalini Safar shohichining choyxonasiga yuborsam-da,
biz borguncha oshning zirvagini qaynatib tursa.

Xoʻja Nasriddin shu asnoda qoʻynidan bedanani chiqarib,
uni mehr bilan silayverdi. Qozi boʻlsa, «bu menga bedana




ham olib kelibdi-da», degan oʻy bilan oʻtirgan joyida bir
qimirlab qoʻyib:

— Ovora boʻlibsizda, — dedi. Xo'ja Nasriddin esa,
bedananing tumshug'idan o`pib:

— Ovorasi bormikan, — dedi. — Bu bedana bedana emas,
tap-tayyor dastyor! Zamonalini ovora qilib nima qilasiz? Siz
manzilni ayting, bedananing oʻzi xabar yetkazadi.

Qozi bu moʻjizadan yana bir bor hayrat yoqasini ushladi.
Axir, u shuncha yoshga kirib, bunaqasini koʻrmagan,
eshitmagan edi. U choyxona manzilini aytarkan, bedananing
u yerga yetib borishini tasavvuriga sig'dira olmadi. Qozining
holatini, ichidan nima kechayotganini sezib turgan Xoʻja
Nasriddin oʻz harakatlariga yana sirlilik nuqsini berdi va:

— Qozi pochchaning aytganlarini qulogʻingga quyib
olding, a? — dedi bedananing qulogʻiga pichirlab. — Endi
yo`lda o`ynab-netib yurmay, toʻg'ri borib, Safar togʻangga:
qozi pochcham kelyaptilar, sersabzi palov damlab, bir
qazini qaynatib, qovun-tarvuzni ariqchaga tashlab, muzlatib
turing, deb ayt! Bizlar birpasdan keyin orqangdan yetib
borurmiz, uqdingmi?

Qozining ogʻzi ochilib, hayratdan tamoman qotdi-qoldi.
Xoʻja Nasriddin bedanani kichkina darichadan uchirib
yuborgandan keyin, oʻziga kelgan qozi ishonqiramay:

— Birodar! Manga qarang, bu bedanangiz haqiqatan ham...

— Ha, ha, bu shunaqa bedana, — dedi Nasriddin. —
Buning boshqa xislatlarini aytadigan boʻlsam, choyxonadagi
osh lanj boʻlib qoladi. Ana shunaqa, dastyordan toza
yolchiganman. Hali boraylik, dasturxon boshida hammasini
bafurja aytib beraman. Siz ham bedana taniyman deb karillab
yuribsiz-da, qozi pochcha! Mayli, sekin qoʻzgʻalsak,
borguncha ham vaqt oʻtadi. — Xoʻja Nasriddin narigi hujrada

oʻtirgan Zamonaliga ovoz berdi: — Zamonali, shu
yerdamisiz?
— Labbay, taqsir, — imoga mahtal turganday ostona

hatladi Zamonali. — Xizmat!

— Qozi pochchaning otlarini egarlang! Safar shohichining
choyxonasida bir oshxoʻrlik qilaylik, — dedi Xoʻja Nasriddin,
keyin turishiga yordamlashib, qozini suyab yubordi. Zamonali
ham tashqariga otilib chiqdi.




BEDANA SAVDOSI

Masjidi kalon tomondan muazzinning peshin namoziga
chaqirib aytayotgan azoni eshitilib turar, vaqti namoz
boʻlganligi bois choyxonada odam siyrak edi. Kiraverishda
darrov koʻzga tashlanadigan turpoq aralash tosh yotqizilgan
bir yarim quloch keladigan yo`lakning ikki tarafiga ekilgan
rayhonning muattar hidi mehmonlarning bahri dilini ochar,
yo`lak va supalarga shalabbo suv urilgan emasmi, yerdan
koʻtarilgan nam iliq havo gup etib dimoqqa uriladi. Uchtoʻrt yosh gujum va balxi tut daraxtlari hovli sahniga soya
tashlab turibdi. Kattaroq tutning ostiga qoʻyilgan kenggina
chorpoyaning har bir poyalariga yogʻoch bogʻlab, ustun
koʻtarilgan va tepasiga boʻyra tashlab, shiyponcha yasalgan.
Shu shiyponchalarning birida xos mehmonlar uchun joy
qilingan, shiftga osilgan to`rqovoqdagi bedana yolg`izlikdan
zerikib, koʻzini baqraytirib turibdi. Toʻrqovoq ustiga shoyi
belbogʻ tashlanib, bedana issiqda dimiqib qolmasligi uchun
boʻlsa kerak, bir cheti koʻtarib qoʻyilgan.

Safar shohichi mehmonlarga peshvoz chiqib, dastavval
qozi pochchaning qo`lini olarkan, qozining koʻzj to`rqovoqdagi
bedanaga tushdi, choyxonachining soʻroviga ham koʻngildagidek
javob qaytarolmay, mingʻirlab qoʻyaqoldi, xolos. Qozini bu
raftoridan uning nima haqda oʻylayotganini bilib olish qiyin
emas edi. U oʻzicha gʻoʻldirab nimadir demoqchi boʻlar, lekin
fikrini bir joyga jamlab ololmasdi. Xoʻja Nasriddin esa allaqachon
qozining nigohidan hamma gapni uqib olgan emasmi, ichini
yanada qizdirish uchun, Safar shohichidan:

— Bedana qani? — deb soʻragan edi, choyxonachi:

— Ana, — deb toʻrqovoqni koʻrsatdi, — oftob urmasin
deb ustiga belbogʻ tashlab qoʻyduk. Egasiga ilhaq boʻlib turibdi.

Xuddi atayin oʻrgatib qo`yilgandek, bedana allaqanday
ehtiras bilan bir-ikki bor bitbildiq otib yubordi. Oʻsha tomonga
yurgan Xoʻja Nasriddinning zavqi kelib:

— Ovozingdan akang! — deya labini choʻchchaytirib,
bedananing ohangiga monand ovoz chiqarib qoʻydi. Qozi esa
hayratini faqat bosh tebratish bilan ifodalar, ishonqiramay,
oʻgʻrincha oʻsha tomonga qarab-qarab qo'yardi. Bedana siqilib
ketgan ekanmi, yayrab-yayrab sayrardi.




Mehmonlar ichkarida peshinni oʻqib, soʻng katga chiqib
o'tirishgach, Safar shohichining oʻzi ham katning bir
chekkasiga oʻtirdi-da, fotihaga qo`l ochib, qozi pochchaga
qarab, «qani, ayting» deb ishora berdi. Qozi duoga ogʻiz
ochib, birnimalar deya pichirlayapti-yu, koʻzlariga ishonmay
(0о"тдсуодда yana qaradi. Qo`llar yuzlarga tortilgach, Safar
shohichi qozining ovozi palag`da ekanligiga shama qilib:

— Qiroatlari quloqqa moydek yoqdi, — dedi va ishora bilan
dastyorini chaqirdi. — Barkashni ola kel!

— Hali qozi pochchaning qiroatlarini eshitmabsiz, —
dedi Xoʻja Nasriddin. — Bir qiroatga tushsalar, sayrayotgan
qushlar ham jim turib quloq soladi.

— Mahallamiz imomi Qudratxoʻja domlaning qiroatiga
yetmasa kerak? — Safar shohichi domlaning qiroatini eslatdi: — Uylarida ham qiroat bilan gapirarkanlar. «Xotino, la
obi osh non-nono!» deb suv-non olib kel, derkanlar.
Xotinlarining jahli chiqib: «Hech bo`lmasa choy bilan nonni
qiroatsiz aytsangiz boʻlmaydimi?» desa, «Sening bir burda
noning-u, bir qultum suvingni deb qiroatimni buzaymi!»
deb zarda qilarkanlar.

— Qozi pochcha u daraja bo`lmasa-da, qiroatlari siz aytgan
Qudratxoʻja imomnikidan qolishmaydi, — maqtab qoʻydi
Nasriddin. Qozi toʻgʻrisi, bu gaplarga boshini qimirlatib tursada, xayoli bedanada edi.

Dastyor bola barkashda shirinlik bilan non olib kelib qoʻydi.
Safar shohichi hind savdogarlaridan sotib olgan, lekin faqat
nozik mehmonlarga deb koʻrpachaning qatida asrab yuradigan
xushboʻy choyni qumg'ʻondagi dogʻ suvga soldi, bir-ikki
shopirib, so'ng mis qumgʻonni Zamonalining oldiga surib,
o`rnidan turdi va Xoʻja Nasriddinga:

— Birodar, — dedi xush tabassum bilan, — aytganingizdek
oshning zirvagini qaynatib qoʻyibman. Guruch ivib turibdi.
Nima deysiz, guruchni solaveraymi yo sal oʻtkazibroqmi?

Xoʻja Nasriddin «nima deysiz» degandek, qoziga qaragan
edi, qozi bedanadan koʻzini uzib, xayol bilan «mayli,
mayli», dedi. Lekin nimaga «maylt, mayli» dedi, oʻzi ham
bilmaydi.

— Ixtiyor oʻzingizda, Safar aka, — dedi Xoʻja Nasriddin.
Safar shohichi boʻlsa:




— Qazini qaynatib qo'yganman, — dedi, — nima qilay,
oshga bosaymi yo o`zini alohida parraklab kelaymi?

— Yarmini oshga, yarmini parraklab kelaqol! — dedi qozi
endi oʻziga kelib.

— Xo'p boʻladi! — deya bir-ikki qadam tashlagan shohichi
yana oʻgirildi. — Qovun bilan tarvuzni suvga tashlab qo'yibman.
Menimcha, ularni oshdan keyin so“yganim ma'qul, shundaymi?

— Ma'qul, ma'qut, — dedi Xo'ja Nasriddin.

Shu payt zarurat tufaylimi yoki qozon boshiga boribkelish uchunmi, Zamonali o“choqboshi tomon turib ketarkan,
qozi Xoʻja Nasriddin tomonga sal egilib:

— Mehmon, shuncha gapni Safar shohichiga shu bedana
yetkazdimi? — deb soʻradi qo'lini to“rqovoqqa bigiz qilib, —
Men ishonmayroq turibman-da.

— Ha, endi, taqsir, — dedi Xo'ja Nasriddin qumg'onni
oʻzi tomon surib, qozining boʻshab turgan piyolasiga choy
quyib tavoze bilan uzatarkan, — men sizni ishontirish uchun
bu ishni qilayotganim yoʻq-ku. Xoh ishoning, xoh ishonmang,
ixtiyor ba shumo!

Qozi indamay qoldi. Bu oʻrtada Zamonali dasturxonga sopol
laganda parraklangan qazi keltirib qo'ydi va oʻzi ham katga
chiqib oʻtirdi. Ikkinchi qumg`on yarimlaganda, osh ham
tortildi.

Hammalari laganga yopishishdi. Qozi har bir cho“qim
oshni ogʻziga solganda, koʻzi to`rqovoqqa tushar va «bedana
meniki boʻlishi kerak», degan fikrni koʻnglidan oʻtkazardi.
Osh ham yumshoqqina boʻlgan ekanmi, tezda laganning tagi
koʻrindi. Xo`ja Nasriddin boʻshagan laganga choy qo`yib,
obdan chayib, «savob boʻladi» degandek, qoziga ilindi. Qozi
bir-ikki hoʻplab, laganni Xo`ja Nasriddinning oʻziga qaytardi.
Zamonali «choy ichyapman», deb savobga sherik bo`lmadi.

Xoʻja Nasriddin qozining oldidagi piyolaga choy quyaman
deb qumgʻonni cho`zgan edi, qozi «bas» degandek, piyolani
qoʻli bilan toʻsdi va bir kekirib:

— Qovun bilan tarvuzga ham joy qolsun, — dedi katta
qornini silab. — Osh yaxshi bo`lgan ekan, Safarning qoʻli
dard koʻrmasin!

Zamonali dik etib oʻrnidan turib, qovun-tarvuz soʻygani
oʻchoqboshi tomon ketdi.




Bedananing «aqli» qozining aqlini shoshirib qoʻydi. Hozir
unga ogʻiz solishi kerak. Bunday imkoniyatni, bunday fursatni
boy berish toza landovurlik hisoblanadi. Tadbirkor odam hamma
narsaning vaqt-soatini juda yaxshi biladi va imkoniyatni boy
bermaslikka harakat qiladi. Qozi ham oʻzini shunaqa tadbirkorlar
toifasidan deb biladi. Hozir nima qilib boʻlsa-da bedanani
oʻziniki qilib olishi kerak. Toʻgʻri, bu ish biroz mushkul.
Bedananing egasi «oʻlaman Sattor, sotmayman», deb oʻzini
uyoq-buyoqqa tashlaydi. Yoʻlini topib mushkulni yengmog£i,
ustomonligini koʻrsatmog£i kerak. Axir, har qanday mushkulni
bartaraf eta olmagan kishi qanday qilib o`zini uddaburon
sanaydi? U bedanaga yetishmogʻi uchun birinchi navbatda
iltimos qilib yalinmog'i, iltimosi oʻ“tmasa, savdolashishi,
boʻlmasa oʻrtaga odam — dallol qo`yishi, bu ham ish bermasa,
odam yollab... Yoʻq, ish unchalikka bormas... Qozi qizaribbo'zarib, gʻo'ldiray-gʻo“ldiray maqsadga koʻchdi:

— Oshni yedik, qazini chaynadik, choyni ichdik, nasib
boʻlsa, qovun-tarvuzni ham yeyarmiz. Endi, sizga bir iltimos
bor.

— Qanaqa iltimos, taqsir? — deb soʻradi Xoʻja Nasriddin.

— Shu bedanani menga soting! Ishqim tushib qoldi.

Xoʻja Nasriddin birdan jiddiy tortib, yuzini burishtirdi.

— Ana, boshlandi!

— Nima boshlandi? — dedi qozi ajablanib.

— Oʻzi shunaqa boʻladi, — dedi Xoʻja Nasriddin dasturxon
chetidagi ushoqlarni chertib-chertib, — yaxshi molga hamma
ko'z tikadi. Kelganingizdan beri qarab-qarab qo'yganingizdan
niyatingizni sezgan edim. O'zimcha, «qozi pochcha soʻrab
qolsalar, nima deyman», deb koʻnglimdan oʻtkazdim ham,
yoʻq, aytganim boʻldi-da.

— Ha, endi, zorimiz bor, zoʻrimiz yo'q, — gapni hazilga
burdi qozi. — Sotish niyatingiz bo`lsa, begona boʻlmasin,
deyapmanda.

Xoʻja Nasriddin qozining gapiga e'tibor bermay:

— Bu bedanani qo`lga kiritish uchun avvalgi egasining
ketidan, bilasizmi, qancha yugurganman? — dedi. —
Koʻ`ndirguncha ona sutim ogʻzimga kelgan. Bagʻdodda bitta edi
bu bedana. Yelib-yugurib, qarz-havola bilan bazoʻr yuz tilloga
koʻndirganman egasini.




— Aytdim-qoʻydim-da, mehmon, — dedi qozi, —
satmasangiz, sotmabsiz-da.

Xoʻja Nasriddin «ushoq oʻyini»ni davom ettirib, mulohazali gap qildi.

— Ogʻiz solingan molni bermasangiz, yo oʻladi yoki
yoʻqoladi, deb eshitganman. Siz ogʻiz soldingiz, nima ham
derdim. Hozir bermasam, bedana koʻ`zikib qolishi mumkin.
Bedana shunaqa irimli parranda, buni oʻzingiz ham bilasiz.
Ota-bobolaringiz bedanaboz oʻtgan, shunday emasmi?

— Shunday-shunday, — dedi qozi boʻzarib. Xoʻja Nasriddin
gapida davom etdi:

— Agar siz emas, boshqa kishi soʻraganida, ming
tilloning yuziga qaramasdim. Ha-ha, behazil, sirayam
sotmasdim. Lekin sizga yoʻq desam... bitta dasturxondan tuznamak yedik, mehmonim boʻldingiz, «mehmonning haqin
o'zingga vojib bilgʻil» deganlar. Demak, sizning gapingiz
men uchun vojib. Nachora, dasturxon haqqi-hurmati...
Menga foydasi kerak emas, o`zining narxini bering. Ana,
bedana sizniki, men rozi!

Savdo pishib, «bor, baraka»ning ustiga Zamonali barkashda
alohida-alohida tilimlangan qovun-tarvuz keltirib oʻrtaga
qoʻyarkan, gap nima haqida borayotganiga aqli yetmay:

— Kim nima sotdi? — deb soʻradi. Xo'ja Nasriddin baxmal
hamyonni silkitib:

— Qozi pochchaga bedanani yuz tilloga sotduk, — dedi.

Mulozimning bu savdodan hushi uchib, bir chayqalib
ketdi. Agar qovun-tarvuzni oldinroq dasturxonga qoʻymaganida, qoʻlidan tushib ketishi mumkin edi. Xoʻja Nasriddin
qoziga bitta xashaki bedanani yuz tilloga sotganida sir borligini
bilgan Zamonali savdoni buzib qoʻymaslik uchun tilini tishlab,
jim qotdi. Qozi xosiyatli molni qoʻlga kiritganidan xursand,
dast o'rnidan turib, shiftdagi to'rqovoqdan bedanani olib,
siqimida chamalab koʻrdi, labini choʻchchaytirib, «bitbildiq»
dedi va yana toʻrqovoqqa solib qoʻyarkan, bergan tillosiga
yuragi achimadi. Chunki u ichida: «Yuz tillo shirinkomaga
berilgan edi, sopi oʻzidan chiqdi, bedana menga tekinga
tushdi», deb oʻyladi. Lekin, tekin tomoq odamning tuzog'i
ekanligini xayoliga keltirmadi.

Qozi azbaroyi xursandligidan ogʻzi qulog`ida:




— Zamonali, bedanani toʻgʻri qozixonaga eltib qo`y! —
dedi toʻrqovoqni unga tutqazib. — Hozir buni uyga olib
borsak, yangamullojoning diydiyoni boshlaydi. «Topganingizga
bedana olasiz», deb to gap sovuguncha bir hafta-o“n kun
quloq-miyani yeydi.

Qozining xotindan gap ochganiga Xoʻja Nasriddin unga
tegishib qoʻydi:

— Qozi pochchamni xotinlari eshak qilib minib olgan ekanda, — dedi gap oʻyini qilib. — Xotindan shuncha qoʻrqasizmi?
Hamyonni topgan siz, yangaga nima og`irligi tushadi?

— Xotinning jabrini tortmagan odamday gapirasiz,
mehmon? — dedi qozi oʻzini oqlab. — Sizni xotiningiz eshak
qilib minmaganmi?

— Eshak emas-u, ot qilib mingan, — dedi Xoʻja Nasriddin
qozining koʻngliga qarab.

— Ot qilib mindi nima-yu, eshak qilib mindi nima, baribir
mingan ekan-ku, — dedi qozi harifini mot qilganidan xursand
bo'lib. — Kishnagandursiz?

— Kishnaganmiz.

— Kishnaganmishlar!

— Kishnaganning aybi yoʻq, qozi pochcha, — dedi Xoʻja
Nasriddin istehzo bilan, — hangragan yomon, qoʻniqo'shnining joniga tegasiz.

Qozi mot boʻlganidan izza boʻldimi, qo`lida to“rqovoq,
suhbatga quloq solib turgan Zamonaliga zahrini sochdi:

— Hali ham shu yerda turibsanmi? Bor, bedanani tashlab kel!

Mulozim «xo'p-xoʻp»lab chiqib ketdi. Xo'ja Nasriddin
boʻlsa, oʻrtadagi sovuqchilikni koʻtarish uchun mavzuni
bedanaga burdi:

— Hali, men sizga bedanani qanday qilib qoʻlga kiritganimni batafsil aytib bermadim.

— Ha, ha, qanday boʻlgan edi? — dedi qozi ham chehrasini ochib.

— Bir kuni Bagʻdodning katta bozorida aylanib yursam,
deng, — Xoʻja Nasriddin hikoya toʻqiy boshladi, — parranda
rastasida g“ala-g“ovur — bir to`da odam asalga yopishgan
pashshaday bir kimsaning ustiga yopirilib olgan. Nima ekan
deb, surilib oʻrtaga kirsam, bedana savdosi. Bitta bedanaga yuz
tillo soʻrab turishibdi-da. Buni eshitdim-u, xayolim qochdi.




— Nimaga qochdi?

— Nimaga boʻlardi, gʻozga-da! Bir siqimgina bedana yuz
tillo tursa, bizning gʻoz besh yuz tilloga sotilsa kerak, deb
chamaladim-da. Ertasiga uydagi gʻozni bozorga olib tushsam,
qani endi, birov oʻn tangadan yuqori soʻrasa-da? Hafsalam
pir boʻlib, bozor oqsoqolining oldiga bordim, deng. «Taqsir,
kecha bitta bedanaga yuz tillo soʻrab turishgandi, bugun
bedanadan yuz chandon katta gʻozni nega oʻn tangaga
olishmadi?» deb soʻrasam, oqsoqol bedananing xislatlarini sanay
ketdi. Birpasda sizga oʻxshab bedanaga oshiqu beqaror bo`lib
qoldim, deng. Tap-tayyor dastyor-da, shunday emasmi?

— Keyin bedananing egasini qidirib ketdingiz? — luqma
tashlab qo`ydi qozi.

— Otangizga rahmat! — dedi Xoʻja Nasriddin, qozining
farosatiga qoyil qolganday ohangda. — Bedana oʻsha kuni
sotilmagan ekan, egasini topdim. Ellik tillo, ustiga ellikta gʻoz
beraman desam, koʻnmaydi, padarqusur! Yuz tillodan bir miri
oʻtmaydi. Qarz uzilar — xotin yonga qolar, deganlaridek, shartta
bir tanishimdan ellik tillo qarz koʻtardim-da, shu bedanani
sotib oldim.

Bedananing yoshini bilish uchun qozi:

— Sotib olganingizga qancha boʻldi? — deb soʻradi.

— Ikki yil. Shu ikki yil ichida toza mazza boʻldi. Nima buyursam,
qiladi. Yana sayrab dilni yayratganiga nima yetsun. Hozir uni
satdim-u, jigarimni bir parchasini sizga yulib berganday boʻldim.

Qozi bir qad uchdi.

— Lavzingizdan qaytmoqchimisiz?!

— Yoʻgʻ-e! Lavzida mustahkamlardanman! Endi v sizniki
boʻldi, tamom-vassalom!..

Zamonali qaytib kelganda, qozi turishga chogʻlandi.

– Отин ОЧ рап oʻrnimiz yoʻ“qolmasun!..

АЪС"ОУ-ПАБС"ОУ

Xoʻja Nasriddin Sanduqsozon mahallasiga, jiyani usta
Mansurnikiga borishini aytganda, Safar shohichi:

— Birodar, kechga qolib ketmang yana, qaytib keling, —
dedi Xo'ja Nasriddinga ergashib ko“chagacha chiqarkan. —




Ko`nglingiz xotirjam bo'lsin, bu yerda siz uchun hamisha joy
bor, ikkalamiz gurunglashib oʻtiramiz.

— Xoʻp-xoʻp! — dedi Xoʻja Nasriddin va qoʻlini koʻksiga
qoʻyib, begʻubor jilmaydi: — Albatta qaytgayman, Safar
aka.

Bir paytlar kenggina maydonni egallagan, bir-birini kesib
o`tuvchi ikkita shoh koʻcha bilan toʻrt qismga boʻlinib, har
tomonga qaragan darvozalari bor bu shahriston inson
dunyoqarashidagi qadimiy tasavvurlarni ifodalasa-da, aslida,
olam koʻksidagi shamsu qamar boʻlgan Buxoroda qad
koʻtargan yangi-yangi madrasa-masjidlar, imoratlar
Xoʻjaning xayolini shoshirib, boshini aylantirib yubordi.
Registonga chiqib, koʻcha boshida birpas oʻylanib turdi-da,
so`ng ravoqli yoʻlning ikki tomonida qo`shboʻg`in minorali
Arkka bir muddat qarab qoldi. Soʻng Jome masjidini aylanib,
ertalabdan savdo qizigan toqi va timchalarni oralab
Bolohovuzga o'tarkan, hovuzning tiniq suvi orqali devorlarida
quyosh nurlari jilva urayotgan naqshinkor peshayvonli
imoratdan ko`zi qamashdi. Turli o`lchamdagi xonalar ustida.
xilma-xil gumbazlar bilan tugallangan choʻzinchoq qirrador
shaklga kirgan Chashmai Ayubdan keyin go`zal xiyobon
yaqinida jozibador, xos uslubda qurilgan, peshtoqi rangli
g'ishtin koshin bilan ziynatlangan qo'sh — Modarixon va
Abdullaxon madrasalaridan hayratlandi. Qoʻsh gumbazi
yarqirab turgan Mir Arab madrasasi yonida qad rostlab turgan
Poyi kalon minorasiga sallasini ushlagancha qarab turgan edi,
o`rta bo'yli, qoshi oʻsiq, koʻzlari katta-katta, kekirdagi turtib
chiqqan, egnida harir chopon, boshida simobi salla oʻrab
olgan kishi, shu yerdagi xizmatkor boʻlsa kerak:

— Tog'ʻoyi, yangi qurilgan darvozaga tikilgan qoʻydek
namuncha termulib qoldingiz? — deb soʻradi so“ʻyloq tishlarini
koʻrsatib tirjayarkan. — Bunaqa narsalarni koʻ“rmaganmisiz
deyman?

— Qarang, shahar naqadar koʻrkamlashibdi, — dedi Xoʻja
Nasriddin hayratini yashirolmay. — Bu qadar baland,
hashamatli madrasalar, doʻkonlar, ajoyib bog`lar, bir-biridan
obod koʻchalar! Bari-bari og`zingizni ochirib qoʻyadi. Mana
bu binoga qarang, osmonni teshay deydi. Lekin bir narsaga
aqlim yetmay turibdi: shuncha baland boʻlgani bilan bor



yo'g'i bittagina eshigi bor, tuynuklari esa juda balandda ekan,
Nimaga shunday?

«Bu odam umrida minorani koʻrmagan ekan-da», deb
oʻylagan kishi Xoʻjani go`! qilmoqchi boʻldi.

— E, tog'oyi, — dedi u minorani koʻrsatib, — bu bino
emas, shaharning bir tola sochi.

— Shunaqami? — dedi Xoʻja Nasriddin kishining quvligini
sezib, lekin sir boy bermay, dam kishiga, dam minoraga
angrayib qaradi. Shu payt, Masjidi kalonning muazzini boʻlsa
kerak, shundoqqina oldilaridan bir mullavachcha bilan minora
eshigidan kirib ketdi. — Toʻgʻri aytasiz, — kishining gapini
tasdiqladi Xoʻja Nasriddin, — shahar juda chiroyli, lekin
uning boshini kam yuvarkansizlar!

:— Nima uchun? — dedi kishi.

— Qarang, bitta sochga ikkita bit o'rmalab chiqayapti, —
dedi Xoʻja Nasriddin.

Kishi mat boʻlganini bildimi, ranglari bo'zargancha shartta
orqasiga burildi-da, so“ppayib ketaverdi. Xoʻja Nasriddin uning
orqasidan gapirgan edi, u qoʻlini bir siltadi-da, ildamlab
ketdi. Xo`ja Nasriddin kishining bu fe`liga tushunmay yelka
qisib, yoʻlini davom ettirdi va Masjidi kalon oldida kashkullarini
shaqirlatib turgan qalandar-darveshlarga tanga-chaqa sadaqa
qilib, shahristonning asosiy koʻchasi orqali chorsuga — Toqi
Zargarondan janubga cho'zilib ketgan savdo rastalarini oraladi.
Bu rastalarda choponlarning turli xili, ko`ylak-lozimlar,
do'ppi, belbogʻ, jaydari paxta, xom teri, savat-savat quruq
va hoʻl mevalar deysizmi, bari-bari odamning havasini
keltirardi. Xo`ja olsa-olmasa har bir narsaning narx-navosi
bilan qiziqdi.

— Bozorga tushdingmi, biror narsa olmasang ham, narxnavoni soʻrab chiqsang savob boʻlarkan, — dedi Xoʻja ko`ylaklozim sotayotgan qirraburun, qoramag'iz savdogarga roʻpara
kelib. — Ko`ylak qancha boʻldi, ako?

— Sakkiz tanga, amak, — dedi savdogar.

— Lozim-chi?

— Oʻn ikki tanga, olasizmi?

— Olardim-u, lekin qimmat ekan.

— Nimaga qimmat, oxe? Bozorga qarang, manikidan
arzoni yoʻq, amak!




— Sen koʻylakni ko`tarib, lozimni sal tushir!

— Molni yerga urmang-da akun! Biz ham bir-ikki tanga
deb o'tiribmiz, oxe!

— Ko'ʻylakning narxini koʻtarib, lozimnikini tushirsang,
ikkilasi teng boʻladi, sen yutqazmaysan.

— Ibi, bo nimasini tushiray, amak? Odamla gurra-gurra
olopti, ertalahdan toʻrt parasini sotdim, azbaroyi xudo.
Bundan pastiga sotsam uyot chiqar aku!

— Devona boʻlma! Buningni bahosi oʻn besh tanga!

— E, siz ham yakraha odam ekansiz, amak, pichi qo`shing!

— Mayli, men bir aylanib kelaman, — dedi Xoʻja,
keyin shirinlik rastasiga oʻtib, oʻg“irdan chiqqan oqshoq
toiqon bilan ikki qadoq pashmak holva olib, bozordan chiqdi.
Sershovqin koʻcha boʻylab Toqi Telpakfurushondagi
serhasham bosh kiyimlari — zardoʻzi va munchoq qadalgan
do'ppilarni, tulki moʻynasidan tikilgan qalpoqlarni, mohirona o'ralgan sallalarni tomosha qilib, sovg'oti deb jiyaniga
doʻppi sotib oldi. Keyin Toqi Sarrofonga oʻtarkan, poʻrim
kiyinib olgan sarroflar oldilaridagi barkash-barkash tangalarni shaqirlatgancha, arzimagan haq uchun pul maydalab
berishlarini aytib, mijoz chorlashlarini eshitib, quloqlari
qomatga keldi. Bu yerda turli mamlakat pullarini maydalayotgan qora tanli, ozgʻin hindlarni, arablarni, soqoli
xinalangan shamoxiy sarroflarni uchratish mumkin edi. Xoʻja
Nasriddin bir tilloni maydalatib qoʻyniga urdi-da, Shohrudga
chiqdi. Ulugʻbek, unga ro'baro“ Abdullaxon madrasalarini
chetlab, Labihovuzdagi Ko`kaldosh va Nodir devonbegi
madrasa-xonaqosini ziyorat qilib, Mag'oki Attoron, Baland
masjid, Namozgoh masjid oldida turgan darveshlarga ham
xayr-sadaqa berdi. Asriy, tanasi bujur chinorlar soya tashlab
turgan Labihovuz ortidagi Fayzobod xonaqosi yaqinidagi
Sanduqsozon mahallasida yashaydigan jiyani usta Mansurning
hovlisini soʻroqlab topdi.

Usta Mansumning kichik eshikchadan kiriladigan chogʻroqqina hovlisi shundoqqina mahalla guzariga yaqin joyda ekan,
hovli ichkarisi chor tomoni supa, o`rtasi yarim tanobcha
keladigan gulzor va toʻrt bo`lmadan — bir-biriga o`tiladigan
ikki xona, qiblaga qaratib qurilgan tandirxona, yonida ustaxona
va hovli etagidagi molxonadan iborat edi. Mansur koʻcha




tomondan oʻz ismini eshitib, ustaxonada ishini toʻxtatib,
yo'lak tomon yurdi. Ko`cha eshigi oldida turgan Xoʻja
Nasriddinni koʻrib, to'gʻrisi shoshib qoldi. Bir muddat
bagʻrini keng ochib, anqayib turdi-da, soʻng allaqanday
chaqqonlik bilan oʻzini togʻasining bagʻriga otdi.

— Togʻajonim, oʻzimni tog`ajonim! — dedi usta Mansur
hayajondan boshqa gap aytmay.

— Taniding, haqiqatan ham tog'angman, — dedi Xoʻja
Nasriddin jiyanining ikki yelkasidan tutib, uning yuziga tikildi,
opasiga oʻxshash biror belgi qidirdi. — Opaginamdan qolgan yolgʻiz
yodgor! Opamning qoshu koʻzini shundoqqina uzib olgan ekansanda! Seni koʻrib, opamni koʻrganday bo`ldim, xudoga shukr!

Usta Mansur xursandchiligini yashirolmay, «oʻb-bo,
togʻajonim-a, bizlarni ham soʻroqlab kelarkansiz-da», deya
togʻasining yelkasini siladi.

— Nuqul bolalarga, «qiyomatlik tog'alaring bor» deb,
aytganlari-aytgan edi, — dedi Mansurning xotini mehmon bilan
koʻrisharkan, — Sizni ham koʻrar kun bor ekan-ku. Hali zamon
bolalar kelsa, xursandliklaridan hovlini boshlariga koʻtarishadigan
boʻlishdi-da. Xolalarinikiga ketishgan edi. Xush kelibsiz, togʻo!

Kelin taxmondan asl koʻrpachalarni chaqqon-chaqqon
tashlab, joy qildi. Mehmon oʻtirib, duoi-fotiha qilgach, kelin
«men, hozir», deya turib ketdi. Birpasdan keyin dasturxon
keltirib qo'ydi-da, tokchadan turshak, mayiz, bir hovuch
parvardani dasturxonga sochdi va «xush kelibsiz» deb yana
tashqariga chiqdi, qumgʻonda choy bilan bir juft piyolani
erining oldiga qoʻyib, qaytayotgan edi, Xo`ja Nasriddin:

— Ovora boʻlma, kelin, — dedi uni toʻxtatib. — Oʻtir,
men senlarning diydorlaringga to`“yay deb keldim. Birpas
oʻtiray, keyin ketaman.

— Kelmay-kelmay, bir kelibsiz, qayerga ketasiz, togʻo? —
dedi kelin ostonada turib. — Bir-ikki kun mehmon boʻlasiz-da
endi. Men ovqat-povqat qilay. Mehmonni quruq joʻnatish
uyot chiqar.

— Bor, biror narsa qil, tog`am ketmaydilar! — dedi Mansur
qat'iy qilib. — Ketsalar ham, keyinroq ketadilar!

Kelin chiqib ketdi va togʻa-jiyanning hangomasi qizigan
paytda, sopol laganda olib kirgan shirguruchni dasturxonga
qoʻyarkan:




– О.п kuncha oldin sigirimiz tuqqan edi, — dedi kelin
barmog'idagi yogʻ yuqini yalab, — bir hafta burun
kelganingizda ogʻiz sutiga yetardingiz, togʻo.

— Nasib qilganida, kelinjon! — dedi Xoʻja Nasriddin kulib. —
Shirguruch hoynahoy shu sigirning sutidandir, a?

— Ustidagi yog'i ham xonaki, togʻo. Oling, osh boʻlsin!

— Oʻziyam yog'ʻligina qilibsan, kelinjon, qo`ling dard
koʻrmasin!

Kelin yana chiqib ketdi. Jiyan togʻani ovqatga undarkan,
quvlik qilib shirguruchning yogʻini oʻzi tomon surish uchun
koʻrsatkich barmog'i bilan shirguruch ustiga nov tortdi.

— Siz qanaqa togʻasiz oʻzi? — dedi birinchi chiziqni tortib. —
O`ylanganimda kelmadingiz! — Ikkinchi chiziqni tortib: —
Oʻgʻil ko'rdim, qiz ko`rdim, muborakbod qilib kelmadingiz...

Xo'ja Nasriddin jiyanining harakatlarini kuzatib turib,
«oʻzimga tortibdi», deb qoʻydi ichida va barmogʻi bilan
shirguruchni aralashtirib yubordi.

— E, jiyan! Sen avval tog'angdan holing qalay deb soʻra,
keyin gina-guzorlik qilsang yarashadi, — dedi. — Shu oʻtgan
yillar ichida tog“angning hayoti alg'ov-dalgʻovlikda oʻtdi. Bu
shahardan u shaharga badargʻa bo`lib, kun ko`rmadi... OI,
ovqatga qara, ginaxonlikdan naf yoʻq!

— Ha, tushmagur, togʻam-a! — Kulib yubordi jiyan. —
Sizga hech bas kelib boʻlmaskan-da!

— Tog'ʻangni jiyani boʻlsang, bir kun menga yetarsan!
Endi katta-katta ol!..

Shirguruch ado boʻlib, qoʻllar artildi. Aytiladigan gap
aytilib, so`ngida togʻa yana bir bor jiyandan bafurja hol-ahvol
so`radi:

— Durust, durust, jiyan. Roʻzg'oringni ko`rib koʻnglim
joyiga tushdi. O`zingni sarishta qilib, bola-chaqangni bag'ringga
bosib yurganing xotirimni jam qildi. Jannati opamning
chirog`ini yoqib oʻtirganingni oʻzi bir davlat! Sening boringga
shukr! O`zingdan oʻzing ko`ʻpay! Kelinni koʻrdim, oyoq-qo'li
chaqqon, koʻngli ochiq, binoyiday, odamovi emas ekan.
Ishqilib, gap-soʻzlaring ko`chaga chiqmasa boʻldi-da.

Usta Mansur qo'larini tizzalariga ishqalab:

— Bu -— keliningizning bosilib qolgani, — dedi quvlik
bilan. — Kelin bo“lmasidan oldin shaddodgina edi.




— Bola-chaqali boʻlgandan keyin bosilib qolgandir-da?

— Buning bosilishi uchun bitta otning bahridan o`tganman,
tog'a!

— Yo piray!

— Bir otim bor edi, desayiz, — deya hikoyasini boshladi
usta Mansur tog'asini hayratga solib. — Toʻyni qilib, kelinni
otda olib kelganman. Kelinni oldimga solib kelyapman, ot
jonivor depsinib ketdi. Shunda «bir» dedim. Otga ikki kishining
toshi ogʻirlik qildimi, ko“chamiz boshida yana depsindi: «ikki»
dedim. Buni qarangki, hovli ostonasiga kelganda ot yana depsinsa
bo'ladimi? «Uch» dedim-u, kelinni dast koʻtarib yerga
qo'ydim-da, dandon sopli pichoqni otning boʻyniga tortib
yubordim.

Jiyanning gaplaridan hayratlangan togʻa yoqasini ushlab:
«Astagʻfirullo!» — deb yubordi. Jiyan esa gapini togʻaning
hayratiga bogʻlab davom ettirdi:

— Shunda keliningiz ham sizga oʻxshab koʻzining paxtasi
chiqib ketdi: «E, noinsof, otda nima ayb!» deb shang`illagan
edi, jahl ustida emasmanmi, «bir» deb yuboribman. Xudoga
shukr, oʻshandan buyon gapimni «ikki» qilmaydi keliningiz.

— Durust ish qilgan ekansan, jiyan, — dedi Xoʻja
Nasriddin jiyannini alqab. — Oʻshanda boshingga chiqarib...

Kelin «xush koʻrdik» deb kirganda, tog'aning gapi og`zida
qoldi.

— Kel, kelin, oʻtir!

Kelin poygak tomonda oʻtirarkan, yana bir bor «xush
kelibsiz» deb qo'ydi. Mehmon qoʻlini ochib, xonadon sohibi
va sohibasini uzoq duo qilib, umrlariga baraka tiladi. Qoʻlini
yuziga surib:

— Endi men qaytaman, jiyan, — dedi.

— O'ʻtirsangiz boʻlardi, ketardingiz-da! — dedi kelin
erining oʻrniga manzirat qilib. — Qayerga borasiz? Bir kelibsiz,
yotib keting.

— Safar shohichining choyxonasiga qo`nganman, — dedi
tog`a vaziyatni tushuntirib. — Yana kelaman. Mana, sizlarni
koʻrdim, sogʻ-salomat ekansizlar.

— Bolalarni koʻrmadingiz-ku!

— Oʻtirsam oʻtiraveraman. Bolalaringni koʻrgani alohida
kelaman. Hali shu yerdaman, kelaman... Hozir ering aytdi:




ahil-inoq ekansizlar. Ittifoqchilikda gap koʻp. Oʻzing aqllihushli ekansan, men senga yana nima deb nasihat qilay? Mayli,
tog'am indamay ketdilar dema. Senga nasihatim: chok-pok
tikadigan boʻlsang, ipning uchini tugib qoʻyishni unutma,
agar unday qilmasang, ip chokdasira turmay, mehnating
zoye ketadi, kelin.

Kelin biroz iymanib turdi-da, keyin rostini aytdi:

— Buni bilaman-ku, togʻo!

Xoʻja Nasriddin turishga chog`lanarkan:

— Shuni bilganing uchun ham yana bir bor eslatib
qo'ydim-da, kelin, — dedi jilmayib. — Tog'am menga indamay
ketdilar degandan koʻra, tog'am menga nasihat qilib ketdilar,
deb yurganing yaxshi-da.

Mehmonni koʻcha eshigigacha kuzatib chiqqan eru xotin
«yana keling» degancha xayrlashishdi...

Xoʻja Nasriddin kelgan yoʻli bilan qaytarkan, Abdullaxon
timiga yetmasdan boshlanadigan tor ko'chaga qayrildi-da,
ozgina yurib boshqa bir koʻchaga kirdi. Bu koʻcha avvalgisidan
ancha kengroq, bir tomoni yalanglik maydon edi. Yalanglik
tomonda past-baland baqqollik do`konlari qatorlashib turardi.
Bir do“konning oldida sanqi it yegulik ilinjida yer iskab,
allaqanday puchmoqlarni titkilardi. Xo`ja Nasriddin doʻkonlar
adog'iga yetganda, adashib qolganmi yoki birov xafa qilganmi,
xullas achchiq koʻz yoshi toʻkib oʻtirgan sakkiz-to'qqiz
yoshlar chamasidagi bolaga ko`zi tushib, beixtiyor unga
yaqinlashdi. Yupatgan boʻlib, uning boshini silagan edi, bola
bir siltanib, uning qoʻlini surib tashladi va battar yig'iga
zoʻr berdi. Uning oʻpkasi shunchalar keng ekanki, ovozi
quloq pardasini yirtib yuboray deydi.

Xoʻja Nasriddin bolalarni yaxshi ko`rgani uchun, bu bolaga
ham beparvo boʻlmadi. Undan nega yig`layotganining sababini
so`ragan edi, u yig'ini toʻxtatib, hiqillashga tushdi va oxirida
o'zini bosib:

— Dadam, pashmak halvo olib eysan, deb uch pul bergan
edilar, — dedi koʻz yoshidan loyqalangan yuzini yengi bilan
sidirarkan. — Shuni yoʻqotib qoʻydim.

— Shunga yig'layapsanmi hali? — dedi Xo`ja Nasriddin
hamyonidan uch pul chiqarib bolaning qoʻliga berdi. — Ma,
borib oʻsha pashmak holvangni olib ye!




Bola uch pulni olib, birpas unga tikilib turdi-da, soʻng
pulni kaftiga mahkam siqib, ari chaqqandek, yana yig'lashga
tushdi. Xoʻja Nasriddin hayron.

— Nega yana yig'layapsan? Nima, bu pul pashmak holvaga
yetmaydimi?

— Yetadi! — dedi bola hiqillab. — Agar dadam bergan
uch pulni yoʻqotmaganimda, oʻsha pulga surnaycha olgan
boʻlardim.

— Shunaqa demaysanmi? — Xoʻja Nasriddin hamyonidan
yana uch pul chiqarib berdi. — Ma, mana bu pulga surnaycha
sotib ol!

Bola bu pulni ham olib, endi yerga chalqancha yotib.
battar yig`ladi. U shunday kuchanib yigʻlardiki, yigʻisi tosh
yurakni ham eritib yuborardi.

— Yana nima boʻldi? — deb soʻradi Xoʻja Nasriddin uni
yupatarkan. — Boʻldi qil!

— Dadam uch pul berganlarida, hozir toʻqqiz pul
boʻlardi, — dedi bola koʻzlarini pirpiratib. — Men toʻqqiz
pulga childirma olardim, keyin Gulboy qoʻgʻirchoqbozga
shagird tushardim.

— lI-ya! — dedi Xoʻja Nasriddin shoshib. — Hali dadang
senga pul bermaganmidi?

— Yoʻqotib qoʻyasan deb bermagan edilar.

— Unda sen qaysi pulingni yo'qotding?

— Dadam bermagan pulni-da, — dedi bola va tura solib
qochdi. Xoʻja Nasriddin bo`lsa, uning orqasidan bir kulib
qo'ydi-da, egilmagan boshini egib yoʻlini davom ettirdi.

QORA SHAHZODANING YENGILISHI

Xoʻja Nasriddin Labihovuzdagi chorpoyalarning birida
anchagacha qolib ketdi. Uch-toʻrtta chollarni og`ziga qaratib,
xuftongacha gap berdi. Safar shohichini mahtal qilib
qoʻymaslik uchun noiloj oʻrnidan qoʻzgʻaldi. Uning dilbar
suhbati chollarni maftun etgan edimi, ularning picha oʻtiring
deganiga qaramay, xayr-ma'zur qilib yoʻlga tushdi.

Tun pardasini tashlab, koʻkda yakkam-dukkam sitoralar
miltillab oyga hamrohlikka chiqayotganda shahar ko`chalarida




odamlarning qadam tovushi deyarli eshitilmas, hamma xonaxonasiga kirib, oilasi bagʻriga suqulib olardi. Tobistonning
adogʻi tiramohning boshi emasmi, kechalari tez salqin
tushib, etni junjiktiradi. Tungi salqin Xo`ja Nasriddinga ta'sir
etib, u choponiga o`ralib olib, tor koʻcha bo`ylab ketib
borarkan, pastak devorga qapishib, oʻgʻri mushukka oʻxshab
muloyim qadam tashlab borayotgan kishiga koʻzi tushib,
qadamini sekinlatdi va oʻzini balx tuti panasiga olib, oʻsha
kishini kuzata boshladi. Kishi bir qadam tashlab, bir atrofga
hadik bilan qarab olardiki, Xoʻja Nasriddin uni chinakam
oʻgʻri deb oʻyladi. «Bu kecha qaysi bir musulmonning shoʻri
quriydi-da!» degan fikr yashin tezligida uning xayolidan
oʻtdi. Kishi shu tarzda yurib, kichik yogʻoch eshikchaga
yaqinlashib qoldi va yana bir marta koʻchaning ikki tomoniga
qarab oldi. Hech qanday xavfni sezmagach, sekingina eshik
zulfinini shiqirlatib qoʻydi. Eshik hadeganda ochilavermagach, kishining bezovtaligi boshlandi, peshobi qistayotgandek, turgan joyida tipirchiladi.

«Bu yerda boshqa bir sir bor. Oʻgʻri eshikni taqillatib
kirmaydi», degan qarorga kelgan Xo`ja Nasriddin oldindagi
daraxtning panasiga oʻtdi. Kishining turishi, harakatlaridan
uni kimgadir oʻxshatdi. «Nahotki oʻsha boʻlsa?» deya o`zigaoʻzi savol berdi. Oʻxshatgani uchun ham qiziqishi yanada ortib,
kuzatishni davom ettirdi. Endi kishining sabri chidamadi. U
yana bir bor zulfinga qoʻl choʻzmoqchi boʻlgan edi, xuddi
shu paytda eshikning o`zi ochilib, undan chiqqan qoʻl kishini
ichkariga tortib oldi va sharaqlab yopildi. Go`yo eshik kishini
yutib yuborganday bo`ldi. Xo`ja Nasriddin voqeaning davomiga
qiziqib, koʻchani kesib oʻtdi-da, pastak devor osha bo'ynini
choʻzgancha hovli ichkarisiga nazar tashladi. Supada bir erkak
va bir ayol turganligini koʻrdi. Ayolning qo'lida moychiroq
bor ekan, uning yorugʻi erkakning yuziga tushdi-yu,
erkakning kimligi Xoʻja Nasriddinga ma'lum boʻldi.

«I-ya, bu kimsa bu yerda nima qilib yuribdi? Yana kechasi,
o'g'rincha kelgani nimasi?»

Xoʻja Nasriddin sekin devorning o'ʻngʻayroq joyidan tomga
chiqdi-da, ehtiyotkorlik bilan erkak va ayol kirib ketgan uyning
tomiga yetib keldi. Qarasa, tomning bir yeridan tashqariga
yorug'lik taralib turibdi. Sekin emaklab borsa, bu teshik moʻri




ekan. Moʻridan uyning ichi arang ko'rinsa-da, u yerdagi gapso`zlar aniq-taniq eshitilardi.

Mo'rikondan qarab bildiki, Xo`ja Nasriddin ayol deb
gumon qilgani qari kampir ekan. Kampir kelgan mehmonning
salla-choponini olib, devordagi qoziqqa ildi, mahsisini
yechishga koʻ“maklashib, yechilgan mahsini ham kiyim osilgan
devor tagiga qoʻydi, keyin mehmonni xontaxta qilib tuzagan
dasturxonga taklif etdi.

— Bexavotir yetib keldingizmi, taqsir? — deb soʻradi kampir
duoi fotihadan keyin mehmon bilan qayta soʻrasharkan. — Bu
yoqqa kelayotganingizni hech kimsa payqamadimi, ishqilib?

— Bunaqa kelib-ketishimiz birinchi martami, yanga? —
dedi mehmon kampir kosaga quyib uzatgan muzdek sharbatni
qoʻliga olib, keyin chanqogʻini qondirdi. — Yanga, Surmaxon
shu yerdami?

— Shu yerda bo`lmasa, sizga odam yuborarmidim, taqsir.
Qiziq gapni gapirarsiz-a! — dedi kampir sharbatdan bo`shagan
kosani olib, yana sharbat toʻldirarkan. — Bechora ma'shuqangiz
yo`“lingizga nigoron boʻlib oʻtiribdi ana u uyda. — Kampir
oʻrnidan turdi. — Siz nafasingizni rostlab turing, men hozir
Surmaxonni oldingizga kiritib yuboraman.

— Shunday qiling, yanga! — dedi mehmon tamshanib. —
Men uni juda sog'inganman.

Tomdagi Xo'ja Nasriddinning ham qulogʻi toʻrtta boʻldi.
«Maqsad aniq, bu kecha visol kechasidur!»

Hayal oʻtmay, xona eshigi ochilib, mushk-anbarga
burkangan Surmaxon ostona hatladi-da, turgan joyida qotdi.
Oshiq tura solib unga intildi. Sogʻinch deganlari shunchalar
ulgʻaygan ekanki, ma'shuqa ortiq chiday olmay, hansiragancha
o'zini oshiqning bagʻriga otdi. Ular ehtiros bilan bir-birlariga
ilondek chirmashib ketdilar. Qaynoq boʻsalarning tafti uyni
tandirday qizitib yubordi goʻyo.

— Koʻp-koʻp sogʻintirdingiz, to`ram! — dedi ma'shuqa
oshiqning bag`rida toʻlgʻonib. — Sog`inchdan oʻlib qolayozdim!

— Sog'intirgan oʻzing-ku, joni-m! — dedi oshiq
ma'shuqaning yuziga tushgan bir tutam sochini silab. — Erga
tegmasam boʻlmaydi, deb oyoq tirab olgan kim?

— Iddao qilmang, toʻram. Shu yoʻlni tutmasam sharmandam chiqardi-da.




— Ehtiyotingni qilganingda sharmandalik qayoqda edi,
asali-m?

— Har kun koʻrmasam oʻlaman, deb holi-jonimga qoʻymagan
oʻzingiz-ku, — dedi ma'shuqa koʻzlarini suzib. — Endi biz
gunohkor boʻldikmi? Siz jallodsiz, bir kun meni o`ldirasiz!

— Endi gina-guzorlikni qoʻyaylik, shirini-m, bari oʻtib
ketdi. Nasib etgan ekan, bo yana diydorlashib turibmiz.

Oshiq ma'shuqani bagʻridan boʻshatib, dasturxonga taklif
etdi. Ikkalasi yana yonma-yon o'tirishdi.

— Surma, bu yerga kelganingni ering biladimi? — deb
so`radi oshiq.

– О" ав siz bir, bu yerga kelganimni erim bilsa, bepichoq
soʻyadi-ku mani, — deya noz bilan koʻz oʻynatdi ma'shuqa.

— Ering yaxshi koʻrarkanda seni?

Ma'shuqaning afti burishdi.

— Yaxshi koʻrmay o'lsin, sassiq!

— Eringni nimaga sassiq deysan? Oʻzing xohlab tekkansan-ku.

— Men uning nuqul piyoz yeyishini qaydan bilay?

— Ering faqat piyoz yeydimi?

— Uyda yeydigan boshqa narsa bo“lmagandan keyin piyoz
yemay, tosh yesinmi! Bu ham mayli, piyozning sassigʻiga
hammamiz chidaymiz, lekin nos otishi ortiqcha.

— Ering nos otadimi?

— Nosni oʻshanga chiqarganda, — dedi ma'shuqa xuddi nosni
oʻzi otganday bir seskanib olib. — Kaftini toʻldirib-toʻldirib
otadi. Nos otgani oʻziga, lekin toʻgʻri kelgan joyga tupurishi
yoman. Qoʻshnilar supamizni koʻrib, «tovuqlaring koʻp ekan,
tuxum sotmaysizlarmi?» deh biznikiga chiqadi. Koshki uch-toʻrtta
tovugʻimiz bo'lganda ham aybimizni bekitardik. Qoʻshnilar
ustimizdan kulmasin deb, ana shu nozik belimni kunda toʻrt
mahal egib supani supuraman. Bunisi ham mayli, supa supurish
ayb emas, lekin kuni bilan yer chopib, kechasi bilan xurrak
otganiga qayga boray, bu yer yutgur erning?!

— Kuni bilan yer chopgandan keyin charchaydi, charchagandan keyin xurrak otadi-da.

— Xurrak otmay oʻlsin, — yana qargʻandi ma'shuqa. —
Xotinim bor deb ham oʻylamaydi. Qachongacha uning ishini
boshqalar qilib yuradi? Yaqinda sharmanda qilay dedi.




— Nima qildi?

— Onasining gapiga kirib, menga taloq qoʻymoqchi boʻldi.

— Nimaga taloq qoʻyadi? Biror vaji bormikan?

— Bolani uch oylik qilib tuqqanmishman. Men
pishakmidimki uch oyda tug`aman?

Oshiqning yuzi burishdi. Bundan bir necha daqiqa ilgari
uning kayfiyati yaxshi edi, ma'shuqa boʻlsa ana shu kayfiyatni
bir ogʻiz gapi bilan chilparchin qildi. Quloqlari shang£ʻillab,
miyasiga qon tepganday bo`ldi. U «bu juvon oʻlgur, ovsarligiga
borib, oldingi ishq qissasini eriga aytib bergan. Endi eri kelib,
meni sharmandamni chiqaradi», deb oʻylagan edi. Yoʻq,
unday boʻlib chiqmadi.

— Bolaning uch oylik boʻlib tug`ilganini qayerdan
bilibdi u?

— Qoʻshnilar qaynanamga igʻvo qilganda! — dedi ma'shuqa
iddao bilan. — Bo`lmasa, qayerdan bilardi.

— Xoʻsh, sen qanday chora ko`rding?

— Mani ishimni xudo oʻngladi, — xoxolab kuldi ma'shuqa. —
Taloq qo'yaman deb janjal koʻtargan kuni uyimizning oldidagi
yoʻldan oʻtib ketayotgan bir kishi, baraka topsin, juda aqlli
odam ekan, oraga tushdi-da, rasm-rusumin; keltirib, mani
sharmandalikdan olih qoldi.

Tomda oʻtirgan Xoʻja Nasriddin bu gapdan birdan hushyor
tortdi. Axir gap oʻzi haqida ketayotgan edi-da. Nahotki, bu
o'sha juvon boʻlsa? Qani, yana biroz eshitsin-chi, yana nima
gaplar boʻlarkan?

— Yaxshi, o`sha senga yaxshilik qilgan odamni koʻrsam,
uni rozi qilaman. Qarz qiyomatda qolmas, — dedi oshiq
karomatgoʻylik bilan. — Endi ayt-chi, tuqqaning boʻrimi,
tulki?

— Bo'ri, — dedi ma'shuqa ogʻzining tanobi qochib, —
burni xuddi siznikiga o'xshaydi.

— Otini nima qoʻydinglar? — deb so`radi oshiq oʻz burnini
ushlab koʻrib.

— Chaqqonboy qo`ydik. Bugun Chaqqonboyni qaynanam
bilan onamnikiga chillagirazon qilib olib kelgandik.

— E, hali qaynanang bilan kelganmiding? Qani u?

— Qiziqmisiz, qaynanamni bu yerga olib kelamanmi?
Chaqqonboyni onam bilan ikkisiga tashlab, dugonamnikiga




oʻtib kelay, deb bu yoqqa yugurdim-da. Ertalab yoʻlini qilib,
Maston xolaga «kelaman, toʻramga xabar yetkazing, bu yerga
kelsinlar», deb tayinltaganman.

— Aqling har baloga yetadi seni, Surma, — dedi oshiq
sevgilisining farosatiga tasannolar aytib, uni erkalatdi. —
Bunaqa gaplarni qayerdan topasan? Sani makring qirqta tevaga
yuk boʻladi-ya!

— Va yana bitta eshakkayam, — deb qoʻshib qoʻydi Surmaxon.
Xoʻja Nasriddin bu hangomalarni eshitib turarkan, bu
juvonning «yuk»i oʻzining ham gardaniga tushganligini endiendi his etdi.

— Gapimiz ham choʻzilib ketdi, to`ram, — dedi ma'shuqa
oshiqqa suykalib erkalanarkan. — Emizikli bolamni tashlab
kelganman axir. Tezroq Qora shahzoda Qizil qal'aga
mardonavor hujum boshlasin-da, bizlar jang tomoshasidan
lazzatlanib, murodimizga yetsak!

Oshiq sevgilisining muddaosiga rozilik bildirib, belbog£ʻini
yechayotganda, «bu yaxshi alomat emas», deya o`rnidan turgan
Xoʻja Nasriddin tomda sakray boshladi. Har bir sakraganida tom
gumburlab ketar, gumbur-gumburdan esa uy larzaga kelardi. Oshiqma'shuqlar nogohoniy gumburlashgan bir muddat oʻzlarini
yoʻqotib qoʻydilar. Oshiq oʻylashga ham fursat topolmay, o`zini
xontaxta tagiga urmoqchi boʻldi, lekin harna urinmasin, yoʻgʻon
gavdasi xontaxta ostiga sig'madi, faqat xontaxta ustidagi narsalarni
toʻkib yubordi, xolos. Soʻng toʻrt oyoqlab telbadek toʻrt tomonga
yo'rg'alab, oxiri mahsi-kalishga ham qaramay ma'shuqaning
orqasidan ichkari hovliga chiqdi. Maydonda poyloqchilik qilib
o'tirgan kampir ham qoʻrqqanidan ularga ergashdi. Uchalasi supaga
chiqib, sovuq qotgandek dir-dir titrashardi.

— Lo havlo valoquvvata! — deb pichirladi kampir tomga
qarab. — Bu nima balosi, taqsir?

— Buni siz bilasiz, yanga! — dedi oshiq yalang oyoqlarini
galma-galiga bir-birining ustiga qo`yarkan. — Men hech narsaga
tushunmay qoldim!

— Men ham, taqsir!

— Yolgʻon! — dedi oshiq kampirga doʻq urib. — Nima
boʻlayotganini siz yaxshi bilasiz. Siz atayin uyushtirgansiz!
Mendan kattaroq shirinkoma undirmoqchi bo`lgansiz!




«Ey, xudo, quruq tuhmatdan oʻzing asra!» deb kampir
xudoga nola qildi.

— Oʻlay agar, unaqa niyatim yoʻq edi. O`zim ham shunaqa
boʻlganiga hayronman.

— Men ham hech narsani bilmayman, — dedi Surmaxon
ham qaltirab.

— Hech kim hech narsani bilmasa, unda bu hovlini jinajinalar talabdi, — dedi oshiq titrogʻini bosolmay. — Mulloni
olib kelib, dam solish kerak bu hovliga!

Jin-ajinani eshitib, kampirni varaja tutdi.

— Hajda hazor olam parvardigori, mani qaysi gunohlarim
uchun havlimga ajinalarni yubording? E, saqqo...

Kampir gapini oxirigacha aytib ulgurmay, Xoʻja Nasriddin
tomdan tashqi hovli tomonga sakragan edi, gup etgan ovozdan
kampir tamoman soqov boʻlib, labini qiyshaytirgancha
oshiqning oyogʻi ostiga agʻdarilib tushdi. Xuddi shu fursatda
Xoʻja Nasriddin sekin mehmonxonaga kirdi-da, oshiqning
qoziqdagi salla-choponini va poygakda shalpayib turgan
mahsisini qoʻltigʻiga qistirib, koʻcha eshigidan chiqib ketdi.

ECHKINING XUNI

Xoʻja Nasriddin ertasi kuni «buyuk jangnoma» haqida
gapirib berganida, Safar shohichi ichagi uzulgudek boʻlib
kuldi. Kulgi-kulgi bilan «buyuk jangnoma» haqidagi gaplar
o'z-o'zidan yoʻqlik bagʻriga singib ketdi-da, suhbat
mavzusi shahar obodonchiligi-yu hayot tashvishlariga kelib
taqaldi.

— Hay, shaharni xoʻp aylandingizmi? — deb soʻradi
shohichi Xoʻja Nasriddinni gapga solib. — Qalay, shahar
obodmi?

— Koʻz tegmasin, shahar obod boʻlib ketibdi, Safar
aka! — dedi Xoʻja Nasriddin oʻz taassurotlariga berilib. —
Buxoro abod boʻlib ketibdi, koʻrib koʻz quvonadi. Ilm-urfonga
zoʻr berib, qoʻsha-qoʻsha madrasalar qurilibdi. Musulmon
bolalarining bari ilm istab bu shaharga talpinishi bekor gap
emas ekan. Ziyoratda Makkadan kam joyi yoʻq, deganlarida
ham hikmat moʻl ekan. Masjidlarning moʻ`lligini ayting!




— Shunday, birodar, shunday, — dedi shohichi mehmonning hayajonidan shodlanib, — Buxoroga koʻz tegmasin,
deng. Amirimizga rahmat deng, amirimizga! Xudoning oʻzi
iymonli-diyonatli amirni yuborgani, baxtimizning kulgani.
Yurtni obod, raiyatni faravon qildilar. Yurtda yana ozgina
arzonchilik boʻlganida edi, amirimizning obroʻlari bundan-da
ziyoda boʻlur erdi.

— Qimmatchilikni bartaraf etish mumkin, Safar aka,
ayting-ayting, yoʻqchilik boʻlmasun! Bu ofat hamma
zamonlarga xosdir. Goh undoq, goh bundoq, peshanamizga
yozilganini koʻraveramiz-da. Asosiysi, bosh omon boʻlsin!

— Ha, aytganday, esim qursin, bir ogʻiz ham soʻramabman, — dedi shohichi oʻzini koyib. — A, bu jiyannikiga ham
bordingizmu? Jiyaningiz sogʻ“-salomatmilar, bolalari tinch,
ro`zgʻori obod ekanmi?

— Tuzuk-tuzuk. Roʻzgʻorini koʻrib, oyni butun yutganday
koʻnglim ravshan tortdi, — dedi Xoʻja Nasriddin mamnun
boʻlib. — Jiyanim sanduqsozlik qilarkan...

Shohichi «yaxshi, yaxshi» dediyu, zarurat bilan oʻchoq
boshiga qarab ketdi va u qaytib kelguncha, qoʻshni katda
bir kishi paydo bo'libdi va u kishi boshidagi doʻppisini
qoʻliga olib, oʻzini yelpib o`tirardi. Shohichi u kishini tanirkanmi, dastyoriga «qara-chi» degandek ishora qilgandi, shu
zahoti dastyor kishining oldiga yugurib borib qoʻl qovushtirdi:

— Nima olib kelay, Niyozqul togʻoyi? — deb soʻradi.

— Nimangni qoʻy, — dedi Niyozqul o`zint yelpishdan
toʻxtab, — menga bir kosa suv keltir, bolam!

Bola chopqillab suv olib kelgani o'choqboshiga ketarkan,
Safar shohichi mardakka qarab:

— Ha, Niyozqul, yig“lagandan beri boʻlib turibsiz, ustigaustak tajangsiz? — deb soʻragan edi, Niyozqul yig`“loqi ovozda
diydiyo qila ketdi:

— Yogʻ ham biror zamonda shuncha qimmat boʻlganmi? —
dedi va savoliga javob kutmay davom etdi: — Otam zamonida
bo`lgan boʻlsa boʻlgandir, lekin bunchalik emas-da!

— Yoʻgʻ-e! — dedi shohichi. — Qancha boʻlibdi?

Niyozqul oʻziga dardkash topganidek, ovozini bir parda
koʻtarib:




— Falon tanga deydi!.. Oʻtgan haftada shu pulga mana bu
moy qovaqni to`ldirib beraydi! — dedi oldidagi moy qovoqni
koʻtarib, yana taq etkazib qayta joyiga qo`yarkan. — Odamlarga
nima boʻlgan oʻzi? Boy boʻlib, Asqar togʻini sotib
olmoqchimi?

— Kim ekan u Asqar togʻini sotib oladigan? — gapga
aralashdi Xoʻja Nasriddin.

Niyozqul Xo'ja Nasriddinni endi payqadi chogʻi, salom
berib, yana javradi:

— Taniysizmi-yoʻ“qmi, Jumash baqqolning doʻkoniga
kirgandim, otasining narxini aytib oʻtiribdi-da. Oʻnta
barmog'ini birvarakay ogʻziga tiqib olgan, bachchag'ar! Qovun
qovundan koʻrib rang oladi-da, boshqa baqqollar ham narxni
koʻtargan. Gapirsangiz, qozini pesh qiladi. Mirshablarga ham
qistirib turadi-da, yogʻ doʻ“konining oldiga kelganda mirshablar
yuzlarini teskari qilib oʻtadi. Qozi pochcha bunday tergab
qoʻymaydi bularni. Raiyatning dardini eshitadigan mard yoʻq!

— Agar yogʻ ko'tarilgan boʻlsa, oshni ham kam yeydigan
boʻlibmiz-da, a? — dedi Safar shohichi gapni kulgiga olib.

— Bitta osh bilan ish bitmaydi-da, mullo Safar, — Niyozqul
kosadagi suvni ichib, yutoqib-yutoqib davom etdi: — Boshqa
pishir-kuydirlar ham bor-da!

Xoʻja Nasriddin birpas bu yig“loqi odamning aft-angoriga
qarab turdi-da, so`ng mulohaza bilan:

— Tog'a, bir gap aytsam qilasizmi? — deb soʻradi.

— Nima gap ekan, ayting qani.

— Qozixonaga borib, bir gapni soʻrab kelsangiz...

Qozining nomini eshitgan Niyozqutning tomogʻiga bir
nima tiqilib qoldimi, qalqib-qalqib yo`talarkan, koʻzlaridan
yosh chiqib ketdi.

— Astagʻfirullo!

Xoʻja Nasriddin uning qo`rqib ketganini sezdi:

— Togʻa, siz qoʻrqmang! Qozi sizni yeb qo'ymaydi, —
dedi bosiqlik bilan: — Qozining mulozimi bor, siz o`shanga
uchraysiz-da, sizni men yuborganimni aytsangiz, sizni
qozining oldiga boshlab kiradi.

— Oʻzingiz borsangiz bo'lmaydimi?

— Buning iloji boʻlganda, sizdan soʻrab o'tirarmidim.

— Oʻzi nimani soʻrab kelish kerak?




— Mulozim sizni qozining oldiga olib kirgandan keyin,
siz qozidan soʻraysiz.

— Nimani?

— Gapning «berdi»sini eshitingda endi, mandan battar
shoshqaloq ekansiz. Deysizki: qozi pochcha, bir masalada
maslahatingiz kerak. U «nima masala?» deb soʻraydi. Shunda
siz «bu masalani sizdan boshqa qozi yecholmaydi», deb
uni rosa maqtaysiz. Maqtovingizdan erib ketib, «muddaongni
ayt!» deydi. Siz boʻlsa, «bir odam uyidagi echkisini
sotmoqchi boʻlib bozorga olib bordi-yu, xaridorga bor baraka
qilib sotdi. Lekin hali aqchasini bermay turib, echki
egasining qoʻlidan chiqib qochdi va uning yoʻlini toʻsgan
begona odamni suzib koʻzini chiqardi. Endi bunga xunni
kim toʻlaydi? Echkini sotayotgan egasimi yo sotib
oluvchimi? Shu masalaga oydinlik kiritib bersangiz», deb
soʻraysiz. Ana shu savolga qozining javobini olib kelsangiz,
bozordagi yog'ning narxini mana men tushirib beraman!
Buning savobi sizga ham tegadi.

Niyozqul avvalida ikkilanib o`tirgan edi, savob uchun
borganim boʻlsin, deya o`rnidan qoʻzgʻaldi va qozixona tomon
bamisoli qushdek uchdi. Safar shohichi bo`lsa, uning orqasidan
hiring-hiring kuldi.

— Nimaga kulasiz? — deb soʻradi undan Xo`ja Nasriddin.

— Bu kishining laqabi yig'loqi, — dedi shohichi kulishdan
toʻxtab, — odamning laqabi fe'liga ham urarkanda. Qachon
qarama, bir nimadan nolib yuradi.

— Bu laqabni unga kim qoʻygan?

— Buning tarixi qiziq, — dedi shohichi tili bilan labini
hoʻllab olarkan. — Niyozqulning Sano koʻnado“z degan
hamsoyasi bor, juda quv odam, tushirmagan kishisi qolmagan.
O'sha bilan bu Qoʻqon darvoza tomondagi mol bozorga qoʻy
sotgani borgan. Qo`yni xay sotganlar, keyin ikkisi birorta
choyxonaga kirib, u-bu yemoqchi boʻlganlar-da, bir-biriga
maslahat solganlar.

— Kel, — degan Sano, — uzum-puzum yeb qoʻyaqolaylik,
jo`ra.

— Qo'y oʻsha uzumingni, — degan Niyozqul, — yarmi
poʻchoqqa chiqadi. Undan koʻra qovun yeya qolaylik.

— Qovunning nimasi yaxshi? Teng yarmi poʻchoq-ku!




— Tarbuz-chi?

— Tarbuz yegancha, ariqdan suv olib ichsang ming marta
yaxshi...

Xullas, ikkalasi nima eyishlarini toza maslahat qilib, oxiri
Sano:

— Piyoz yeymiz, — deydi, — poʻsti yupqa, ustiga-ustak
kamchiqit.

Niyozqul jo`rasining gapini ma'qullagach, bozordan ikki
qadoqcha piyoz olib, choyxonaga kirishgan. Bitta kulcha nonni
oʻrtaga qoʻyib, piyozni tozalab, to'g'rashga kelganda, piyoz
chunon achchiq ekanki, ko`zlaridan tirqirab yosh oqa boshlagan.

— Nimaga yigʻlayapsan, joʻra? — deb soʻragan Sano jo`rtaga gap kovlab.

— Mendan soʻrab nima qilasan? Oʻzing nimaga yig'layapsan?

— Asad bobo pishib turgan edi, aftidan o'sha kishi uzilgan-u,
xudo janoza xabarini mening koʻnglimga solgan, — debdi
Sano. — Shunga oʻzimdan-oʻzim yigʻlab yuboryapman.

Asad bobo Niyozqulga tog`a ekanligini Sano yaxshi biladi,
boboy butun umr Toʻqumdo`ziy hammomida xodmigarlik
qilgan. Oʻsha kunlari haqiqatan ham Asad boboning tobi
qochib, ko`rpa-toʻshak qilib yotgan boʻlgan. Sanoning bu
gapi Niyozqulga ta'sir etib, yurak-bag'rini o`rtab «tog'amdan
ayrildim», deya butun choyxonani boshiga koʻtarib oʻkirishni
boshlab yuborgan. Hazilni boshlagan Sano ham joʻrasiga
qo'shilgan. Qarabsizki, kulcha non ham, ikki qadoq piyoz
ham qolgan joyida qolib, ikkalasi dod-faryod bilan bu yoqqa
yoʻl olishgan. Yig'lab Qoʻshtut mozorigacha kelishgan.
Niyozqullarning xilxonasi shu mozorda emasmi, qarasa,
mayyit solinadigan tobut hali ham mozor darvozasining oldida
to'nkarilib yotibdi.

— Yugur-yugur bilan hali tobut eslariga kelmagan bo'lsa
kerak? — degan Niyozqul. — Kel, joʻra, biratoʻlasi tobutni
oʻzimiz olib boraylik. Yana shunga ovora bo'`lib kelamizmi?

— Toʻgʻri aytasan, jo'ra, — degan Sano va ikkalasi paydarpay tobutga yopishib, yelkalariga olishganda, dod solgancha
mahallaga kirib kelishgan. Ularning dod-faryodini eshitib,
bola-baqra bormi, hamma koʻchaga yugurib chiqsa, ikki kishi
tobut koʻtarib kelyapti. Odamlar ham «bozorda kimdir qazo
qilgan-u, bular tobutga solib koʻtarib kelyapti-da», deb yig'iga




qoʻshilishgan. Qiy-chuvni eshitgan Asad bobo ham kasal holida
ko'chaga chiqqan-da:

— Hoy, musulmonlar, nima gap o`zi? Kim oʻldi? — deb
soʻraganida, tobut yelkalab kelayotgan Niyozqul birdan
hushyor tortib, bir Asad boboga, bir Sanoga qarasa, Sano
piqillab kularmish.

— Ha, Niyozqul, qaysi qarindoshimiz oʻldi? — deb
soʻragan Asad bobo qaytalab. Niyozqul nima deyishini bilmay:

— Piyoz oʻldi, tog'a, — deb javob beribdi.

— Ha, ha, choyxonada toʻgʻrayotgan edik, piyoz bizlarni
yigʻlatdi, — depti Sano Niyozqulning gapini ma`qullab. Shunda
Asad bobo:

— E, yigʻloqilar, endi irimini qilib, tobutga bir bosh
piyoz solinglar-da, mozorga tashlab kelinglar! — depti.

Shu irimni qilgandan keyin Asad bobo yana olti yil umr
koʻrib, bir kam yetmishga kirib bandalikni bajo keltirdilar.
Niyozqul esa yigʻloqi laqabini olib qoldi. Mana, oʻzingiz
ko'rdingiz hozir, har narsadan nolib, yig'lagudek bo'lib
yuradi. Ozgina dovdirligiyu yig`loqiligi ham bor. Boʻlmasa,
yog'ning narxi oshgani qachon edi...

Safar shoyicha laqab tarixini tugatgan hamono,
Niyozqulning oʻzi ham qozixonadan qaytib keldi.

— Ha, togʻa, nima bo'ldi? — deb soʻradi Xoʻja Nasriddin
Niyozqul katgacha yetib kelmasidan burun. — Javob bormi?

— Biz boramiz-u, ishni bitirmay qaytamizmi? — dedi
Niyozqul ishni qoyi! qilgan kishi bo“lib koʻkrak kerdi. — Baraka
topsin, qozining yordamchisi mani koʻrdi-yu, o`tirgan joyidan
dik etib turdi. Yaxshi bola ekan, hol-ahvol soʻradi. Shunaqa odam
yubordi mani, deb sizni nom oluvdim, gʻizzilatib qozi
pochchaning oldiga olib kirdi. Qoziga shunday, shunday desam,
«albatta xunni echkining egasi to“laydi-da», dedi. Yana aytdiki,
molni bor baraka qilishdan oldin egasi «molim suzangʻich,
qochganda yoʻlini toʻsib chiqqan begona odamni suzib koʻzini
chiqaradi», deb aybini aytishi kerak ekan. Har bir molni
sotayotganda aybini oldindan aytib sotsa, shariatda halol boʻlarkan.
Mana bundaga paytda har ikki tomon ham uyalib qolmaykan.

— Demak, bozordagi voqeada echkining egasi aybdor?
Qozi pochcha shunday dedilarmi? — deb soʻradi Xoʻja
Nasriddin.




— Shunday, — dedi Niyozqul yana bir bor, — ana shu
quloqlarim bilan eshitdim, qozi pochcha shunday dedilar...

VALI MIRSHAB VA DALI MIRSHAB

Vali mirshab bilan Dali mirshab shaharning eng katta
bozorida bellarida amirlikning qayrilma qilichini osib, oʻzlarini
shu bozorning katta xo`jayiniday sanab, savlat toʻkib yurishadi.
Ularni bu bozorning oʻ'gʻrisiyam, toʻgʻrisiyam otning
qashqasiday taniydi. Valiniyam, Daliniyam qahri qattiq —
hech qanday gap-soʻzga, yalinishu yolvorishlarga, yigʻidan
shishib ketgan koʻzlarning iltijolariga parvo qilmaydi,
o'zganing gʻam-tashvishi, dard-g“ami ularni zarracha iztirobga
solmaydi, dimogʻlaridan eshak qurti yogʻilib turganidan
ancha-muncha mayda-chuydani pisand qilishmaydi, koʻzlari
faqat aqchani, rishvatni koʻradi va nafslari orom olganda
chehralari ochiladi. Bozorga kirgan har bir moldan qozilik
mahkamasi uchun deb bir nima olishadi. Ishkali bor mol
kirib qolsa bormi, ikkalasi o`laksaxoʻrday birga yopishishadiki,
toki egasidan molning yarmini yulib olmaguncha yoki yarim
mol miqdoriga teng aqchani sanab kissalariga tiqmaguncha
tinchishmaydi, mijoz tixirlik qilsa, «siz bizni tushunmadingiz
chogʻi», deb poʻpisa ham qilib qo`yishadi.

Vali mirshab asli beshkentlik paxtachi — Xayrulloboyning
jiyani boʻlib, bozorda pattachilik qilardi. Bir sabab boʻ'ldiyu, bu kasbdan qo'lini yuvib qo`ltig'iga urdi. Ancha vaqt
bekorchilikdan sayoqlanib yurdi. Otasi mirshab edi. Bir chapani
oʻg'rining payiga tushib, Hisor tog`lariga quvib borganida
yakkadastlik qilib qoldi. Chapani sheriklari bilan uni chavaqlab
chuqur bir jarga tashlab yubordi. Vali chala yetimga aylandi.
Onasi hali juvon edi. Qoʻni-qoʻshnining gʻiybatidan qo`rqib,
bir qulogʻi kertik Sattor chinoq degan Chiroqchi bozorining
oqsoqoliga tegib oldi. Aslida ana shu Sattor chinoqni yomon
ko`rganligi uchun Vali pattachilikdan ketgan edi.

Shundan keyin Vali tog'asi Xayrulloboyning eshigida ubu yumushlarni bajarib yurdi. Ittifoqo, Buxoro shahar qozisi
Namozxontoʻra Beshkentga bir vaj bilan kelganida paxtachi
boynikida mehmon boʻldi. Ziyofatda Beshkentning oldi




oshpazlari oʻng qo`llarini o`ynatib kabobu mantilarni, qaziyu
qartalarni, xasipu kallapochalarni pishirib, mehmonga
manzur qilib turishdi. Boʻzanoʻshlikning zoʻri shu ziyofatda
boʻldi. Vali ham shu yerda kirib-chiqib, xizmatda edi. Uning
keng yag'ʻrinlarini, katta kallasini, qurvaqaning pufagiga
oʻxshab boʻ`rtib-boʻrtib chiqqan mushaklarini koʻrgan qozi
Xayrulloboydan:

— Bu yigit qarolingizmi? — deb so'radi.

Boy bosh tebratib, kuldi.

— Jiyandur, — deb Valining bu yerga kelib qolganini
aytdi, — oʻgay otosiga achchiq qilib biznikida yuribdi.

— Kelbati Hazrati Alining kelbatlariga monanddur! — Qozi
bu bahoni Vali yana bir marta kirib-chiqib ketgandan keyin
berdi. — Beliga muborak zulfiqor taqsa, binoyiday mirshab
chiqar erkan. Shu jiyaningizni ilkimga bering, tarbiyasi manim
boʻynimda. Oyoq-qoʻli chaqqon, ma'qul yigit koʻrinadi.

— Ixtiyori oʻzida, taqsir, — deb Valini chaqirdi boy. Vali
yugurib kirdi va poygakdan joy oldi. — Qozi pochchang seni
Buxoroga olib ketaman, mirshab boʻlsun deyaptilar, nima
deysan?

Vali qishloqdan tashqariga chiqmagan, bu gapdan hayrati
oshib, ogʻzi lang ochildi. Nima deyarini bilmay, togʻasiga
mo'ltirab qaradi. Tog'a xit boʻldi.

— Tiling kesilganmi, gapir! Sho`ytib oʻtiraverasanmi? —
Tog'a g'azab dandonini tezlatdi. — Qozi pochchangni ilhaq
qilma! Yo boraringni ayt, yo bormasligingni? Bormayman
desang, birov sani qulog'ingni kesmaydi.

Vali togʻasining gʻazabidan choʻchidi.

— Tog'ʻajon, siz nima desangiz shu, manim ixtiyorim sizda, —
dedi kallasini xam qilib. Tog'a uning aqlli gapidan xursand
boʻldi. Chunki shu paytda togʻaning xayolidan «sharif shaharda
bizning avloddan ham bitta mirshab chiqsa, zarurat korlarimizga
nafi tegar», degan niyat kechgan edi.

— Ana, qazi pochchasi, jiyan rozi! — qoziga ajib bir
hurmat bilan boqdi boy. — Savdolashmayman: goʻshti sizga,
suyagi bizga.

Savdo pishdi. Qozi peshindan keyin qaytadigan Б0"14)yu, Valini oʻzi bilan Buxoroga ola keldi va Gavkushon
koʻchalarining biridan ijaraga xona topib berdi, mirshablik




libosini kiydirdi, beliga amirlik askarlari taqib yuradigan
qayrilma qilich taqib, bozorga qo`yib yubordi.

Avvalida qozining aytganlaridan chiqmay kasb-kor qildi.
Bozorning havosini olib, dumchasiga suv tekkach, bozor
oqsoqoli Ortiqboy bilan sirlashib, muhtasibni avrab,
hamkorliqda ish koʻrdi. Hash-pash deguncha kissasi aqchaga
toʻlib, shahar oʻrtasidan hovli-joy sotib oldi. Mirshab
boʻlganida, «ishsho»siga eshak toʻxtamaydigan yigitcha, kazokazolarning otini to'xtatadigan darajaga yetdi. Shunday boʻlsada, qozining hurmatini qilib, har kuni ziyoratiga borishni
kanda qilmadi...

Bir kuni bozor korchalonlaridan — Ergash moʻylov Bozorkoʻchaning boshidagi Shakar kampirning qizini oʻgʻrilikda
ayblab, uni mirshabxonaga sudrab kelishni Vali mirshabga
aytdi va yana dediki:

— O`zim Shakar kampirning oʻshal barno qiziga oshiqdurman. Uni bir koʻrib devona bo`ldim. Mahbubamning visoliga
yetolmay doʻzax oʻtining taftidan ming bora ziyod otashda
jizg'anak boʻlib yonayotirman...

Vali mirshab devona oshiqning bir-biriga mutlaqo zid
gaplaridan asil muddaoni ajrata olmay, holu hayronliqda undan
soʻradi:

— Unda nega mahbubangni oʻg'ʻrilikda ayblab, mirshabxonaga sudrashimni istayapsan? Gapingda tuturiq bormi
oʻzi?

Devona oshiq yana ancha oh-voh qilib:

— Siz uni mirshabxonaga olib keling, — dedi mugʻombirlik
bilan, — men orqangizdan kirib boraman va qizni ozod
etishingizni oʻtinib soʻrayman. Siz injiqlik qilasiz, oʻgʻrini
zindonband qilishingizni boz-boz ta'kidlab qoʻ`rqitasiz.

— Yo piray, keyin-chi?

— Keyin men sizga bir tillo pora beraman, tilloni olib
qizni ozod etasiz, tamom-vassalom!

— Bundan murod ne? — yana hech narsaga tushunmadi
Vali mirshab.

— Murod shuki, — korchalon ogʻzining soʻlagini yutib,
dedi: — qiz meni «mard kishi ekan, mirshabga pora berib
meni qutqarib oldi», deb oʻylaydi va mening taklifimga rozi
boʻladi. Oʻrtada siz tillolik, men xotinlik bo`laman, aka.




Vali mirshab taklifni rad etmoqchi edi, tilloning daragini
eshitib nafsibuziqilik qildi, bu ishning qaltisligini hisobga olib,
yana bir tillo qo'shishini korchalonga aytdi, shu shartga koʻnsa,
roziligini bildirdi. Korchalon yana bir tillo qoʻshishini aytdi
va Vali mirshabga Shakar kampirning hovlisini koʻrsatdi.

Ana endi koʻring tomoshani. Shundan soʻng Vali mirshab
jahl kamarini beliga mahkam bogʻlab, zulfiqor qilichini
changallab, amirkon uchli burama etigi birla Shakar
kampirning eshigini tepdi. Xiyol o'tmay yong`oq daraxtidan
yasalgan eski darvoza mungli ovoz chiqarib ochildi va ostonada
yuzini yopguday qilib roʻmol yopinib olgan, qoʻllari
bujmaygan bir kampir paydo boʻldi. Kampir baqirib
yuborsang yiqilib ketadigan holatda edi. Shundayligini koʻrabila turib:

— Qizingni olib chiq! — deb baqirdi Vali mirshab salom
berish oʻrniga doʻq urib. Kampirning hushi boshidan uchib,
gandiraklab ketdi. Yiqilib ketmay deb, eshik kesakisiga yopishdi:

— Qizimga nima deysan?

— Men Vali mirshabman! Qizing oʻgʻridur!

— Ostona hatlamagan qizim kimning molini oʻg'irlabdi?

— Buni mirshabxonaga borganida aytaman, — tepadan
kelib dedi Vali mirshab. — Tez boʻl, vaqtim ziq!

Kampir yurishga ham chogʻi kelmay, noilojlikdan qarg'anaqargʻana ichkariga kirib, birpasdan keyin paranji yopingan qizini
yetoviga olib, Vali mirshabga ergashdi. Bu manzarani chetdan
kuzatib turgan devona oshiq ularni oʻtkazib yuborib,
orqalaridan ketma-ket mirshabxonagacha bordi.

— Ismingni ayt! — Vali mirshab qizdan ismini soʻragan
edi, qizning oʻrniga kampir javob berdi.

— Anora.

— O`zi aytsin, sen jim tur! — kampirni jerkidi Vali mirshab.
Qiz paranji ostidan ismini aytganda, qoʻngʻiroqday ovozi
mirshabni sehrlab qoʻydi. — Sen kecha bozorga tushib,
kimning molini oʻgʻirlading?

Qiz yana oʻsha qo'ʻng`“iroqday ovozda javob berdi:

— Men bozorga chiqmaganman. Bozorni katta opamning
eri, Bolta yaznam qilib beradi, bizga yaqin turadilar...

Mirshabxonaga korchalon oshiq kirib kelganida qizning gapi
bo'lindi. Kampirga salom bergan korchalon Vali mirshabdan




«Nima gap?» deb so`radi. Mirshab qizning oʻgʻrilik qilganini
aytgach, oshiq oʻzini ishonmaganga soldi va «shunday yosh
qiz oʻgʻrilik qilishga jur'ati yetmasa kerak», dedi-da, qizni ozod
qilishini mirshabdan iltimos qildi. Vali mirshab oshiqning
iltimosini rad etib, «o`zing kimsan?» deb doʻq urdi.

— Bozorda savdo qilaman, ismim Sottiqul, — deb oʻzini
tanishtirgan oshiq belbogʻining qatidan ikki tillo chiqarib
Vali mirshabning kissasiga soldi. — Men bularni taniydurman,
hovlilari Bozorkoʻchaning boshida. Haqiqatan ham xonanishin
qizning qo`lidan oʻgʻrilik kelmaydur. Mana shu ikki tilloning
evaziga ona-bolani qoʻyib yuboring, baraka topgur.

Kelishganlariday Vali mirshab yana tarang qildi. To hanuz
qizning qoʻngʻiroqday ovozi quloqlari ostida ediki, endi ovoz
sohibining rangu roʻyini koʻrish ixtiyorini qildi.

— Yuzingni och! — dedi u qahr bilan.

— Nomahramga yuzimni ochmasmen, — dedi qiz.

— Men nomahram emasman, mirshabdurman! Oʻgʻrining
roʻyini koʻrishim lozimdur!

Shundan keyin qiz onasining roziligi bilan yuzidagi
chachvonini koʻtarib yuzini koʻrsatarkan, uning oydek
jamolidan xona yorushib ketganday boʻldi. Qizning husnini
koʻrib, Vali mirshab oh deb yubordi va ichida bir nimarsasi
uzildi yo koʻngli buzildi. Oshiq esa yana elandi, va'da boʻyicha
bu uning oxirgi elanishi edi.

— Mening rishvatga toqatim yoʻqdur! — dedi Vali mirshab
kissasidan ikki tilloni chiqarib devona oshiqning kaftiga shap
etkazib berarkan, oshiq angrayib qoldi. — Ikki tillongni
onangni onasiga olib borib ber! — Kelishuvda bunaqa gaplar
yoʻq edi, korchalon hayron. — Nega anqayasan? Yoʻqol bu
yerdan, boʻlmasa, pora berganlikda ayblab, qozining ilgiga
topshirib yuborurman!

Oshiqning ketgisi yoʻq edi. Vali mirshab o'rnidan turib
uni itara-itara qozixonadan chiqarib haydadi. Joyiga qaytib,
ona-boladan uzr soʻradi:

— Sizda ayb yoʻqdur, singlim, uyingizga boring! —
muloyimlik bilan aytdi bu gapni Vali mirshab. — Bu aslida
hozir men haydagan nokasning ishi yo boshqa bir koʻzing
chiqqumning tuhmatidur. Men gunohkorni topib jazoga mustahiq
qilurman! — Keyin Shakar kampirdan ham uzr soʻradi.




Shakar kampir qizini yetaklab, «bu yerni yelkamning
chuquri koʻrsin» degandek, orqasiga qaramay mirshabxonadan
chiqib ketgach, korchalon qayta kirib keldi va mirshabni
lafzsizlikda aybladi. Vali mirshab undan baland keldi, agar
shu bozordan qorasini oʻchirmasa, kunini koʻrsatishini aytib,
yana bir bor haydab chiqardi. Bu mahorabada qilichi singan
devona oshiq yelkasini qisgancha Shakar kampirga oʻxshab
orqasiga qaramay ketdi.

Oradan bir hafta oʻtib, Vali mirshab Bozorko'cha boshidagi
Shakar kampirning hovlisiga o“z sovchilarini yubordi...

Dali mirshab xonga qarshi bir to`polonda qatnashgan erdi.
Toʻpolon bostirilgach, Avaz Muhammad inoqning g'azabidan
qo`rqib, Xorazm yurtidan Buxoroga qochib kelgan bo`lsada, ismining «Dalli- Dalli» ashulasiga hech qanday dahli yo`q
edi. U buyoqqa qochib kelganidan soʻng, Buxoroning jin
koʻchalarida koʻp vaqtlar sarson-sargardon kezdi. Yigitning
qornini mehnati toʻydirar, deganlaridek, u kimningdir molholiga qarab, kimningdir bog`ini parvarishlab, yana kimningdir
boshqa bir yumushini bajarib, oʻsha ish buyurganlarning uyida
tunab, ustini but, qornini toʻq tutib umrguzaronlik qildi.

Bozorda hammol boʻlib yurganida, taqdir uni Turdi
maxsumga roʻbaro“ etib, xizmatini qilishga muyassar etdi.
Maxsum bozorni katta qilib, Dalini hammollikka yolladi,
bozordan olgan tugunlarini uyigacha olib borib berishga u bilan
va'dalashdi. Dali tugunlarni qoʻltiqlagancha maxsum bilan
yonma-yon borarkan, uning oyoq olishini, bo'yi-bastini, gapso'zini zimdan kuzatib borayotgan maxsum yigitni gapga soldi:

— Kimsan, kimning oʻgʻlisan? — deb so`radi. Dali boshidan
kechgan hangomalarni aytib berdi. Uning hikoyalari mahzun
va tinglovchining rahmini keltirardi. — Koʻp burdi-balolarni
koʻrib, boshingdan ko`p savdolarni oʻtkazgan ekansan,
boʻtam, — maxsumning unga rahmi kelib aytdi. —
Koʻrinishingdan mehnatkashga oʻxshaysan. Mening bogʻqo'rg'onim bor. Xoʻp desang, hammollikni yigʻishtirib,
mening shu bogʻimga qara. Yigit moli yerda, deydilar. Halolpokiza mehnat qilsang, baxting chopib, bu kunlarni
ko'rmaganday boʻlib ketasan hali. Bu shahar Allohning nazari
tushgan sharif joylar. Mehnatning etagini tutgan tirik jon borki,
bu shahardan norizo ketmagan...




Turdi maxsum keyin ham Daliga yana nasihatlar qilib,
uni oʻz yoʻliga soldi. Yigit ham sidqidildan mehnat qilib,
maxsumning ishonchiga kirdi. Kelishgan, oyoq-qo'li butun,
gapirsa uch-toʻrt kishini ogʻziga qarata oladigan Daliga maxsum
uyidan joy berganining asosiy sababi bor edi. Maxsumning
Oyjamol ismli, yuzlariga sepkil toshgan, koʻpchilik sovchilar
xushlamay, oʻtirib qolgan yigirma yetti yoshli do“mboqqina
qizi boʻlib, uni shu yigitga berish niyatida edi. Dali esa qiz
o`zidan toʻrt yosh katta ekanligini bilgani uchun undan
umidvor emasdi. Lekin yigit shu hovliga kelgan kundan
boshlab qizning unga ishqi tushib, har bir qadamini o`lchab
yurardi. Bir kuni Dali bogʻ-qoʻrg'onda koʻylakchan boʻlib,
peshanasiga qiyiqcha tangʻigancha, oftobning tigʻida yer chopib
turganida, qiz panalab bordi-da, chetda turib yigitning terlab,
quyoshda yaltillayotgan yelkalarini tomosha qildi, keyin birbir yigitga yaqinlashdi, barmogʻining uchi bilan Dalining
yelkasidagi terni sidirib, tegajog`lik qildi. Dali: «Geting, birov
goʻrsa uyat etir», deganida, qiz tushmagur:

— Boʻyi yetgan yigitning qiz boladan uyalishini birinchi
bor koʻrishim, — deb yigitning hamiyatiga tegdi. Shu payt
yigit oʻzida allaqanday kuch topib, qizni big`illatib o`pdi.
Ikkisi ham birinchi boʻsaning ta`“midan sarxush bo'ldiki,
nazarlarida yeru ko`k charxpalakdek aylandi.

Shu kundan boshlab bir-biriga intiladigan, bir-birining
yoʻlini poylaydigan odat chiqarishdi. Yigit quchog'ini sevgi
o'chog'ʻiga aylantirgan qiz bu o“choqda har kuni isingisi kelardiyu, oʻchoqdagi olov alangaga aylanib kuydirib qo`yishidan
qo`rqardi.

Qiz dardini na otasiga, na onasiga aytolmaydi, aksiga olib
ota-ona ham qizning dardini sezmaydi. Shunday kunlarining
birida, Oyjamol tush koʻrdi. Tushida otasi ohori sallachoponini kiyib koʻchaga chiqayotgan ekan, undan erkalanib
so`rabdi:

— Dadajon, qayoqqa ketyapsiz?

Otasi «toʻy oshiga ketyapman, qizim» desa, Oyjamol:

— Niyat qilib, to`y oshidan menga ham ola keling, —
deganmish.

— E, ko`pchilikning oʻrtasida qanday qilib «qizimga osh
beringlar», deb soʻrayman? — e'tiroz bildiribdi otasi.




— Unda oshning goʻshtidan ola keling, — deb elanibdi
Oyjamol.

— Iloji yoʻq narsani so'rab nima qilasan, ona qizim, —
deya ota yana Oyjamolning gapini rad etibdi.

— Hech boʻlmasa tishingizning kavagidagi go`shtni olib
keling, dadajon! — dermish Oyjamol astoydil yalinib.

Otasi rozi boʻlib, otga minibdi...

Shundan keyin otasining toʻydan qaytishini kutib, yoʻl
poylab esi ketganmish. Yoʻq, otasi uni koʻp kuttirmabdi.
Otasi toʻydan qaytishi bilan unga peshvoz chiqibdi.

— Olib kelayotgan edim, qizim, yoʻlda tishim qichishib,
xayol bilan olib tashlabman, — debdi otasi, soʻng qoʻshib
qoʻyibdi: — Xafa boʻlma, keyingi safar seni xafa qilmayman,

Oyjamol arazlaganday tumshug'ini burganmish.

— Ana shunaqa-da, — debdi u alam bilan, — to uyga
kelguncha tishingizning qichigʻiga chiday olmabsiz, men esa
yigirma yetti yildan beri chidayman...

Otasi «bu qiz bolaning erkaligi-da», deb kulganmish va
uyga kira solib, xotiniga aytibdi. Qizi eshik orqasidan eshitib
turganmish. Onasi shunda qah-qah otib kulib-da, soʻng
debti:

— Shunga ham aqlingiz yetmadimi, chol? Tezroq erga
beringlar deyapti bu qiz. Yigitni koʻndiring bundoq...

Qiz astoydil tilangan ekanmi, tushi oʻngidan keldi. Yigit
shu xonadonning arzanda kuyoviga aylandi. Kuyovga xizmat
buyurish endi aybligi uchun maxsum oshnasi Namozxontoʻra qozining oldiga borib, dardini aytgan edi, qozi
paysalga solmay oshnasining kuyovini mirshablikka oldi...

Dali mirshab Vali mirshabga shogird oʻrnida keldi. Ikkisi
sherikchilikda ish boshlashganda Vali mirshab Anora bilan
turmush qurib, katta qizi toʻqqiz, kichigi yetti, oʻgʻli besh,
kichigi uch yoshda edi.

Yana bir gap: ularning ismlari bir-biriga uyqashligini
men, ya'ni muallif oʻylab topgan emasman, bu taqdiri
azalning ishi. Shuning uchun bunga ajablanishning hojati
yoʻq...




НАММА УОСЧХУССА ТОТАСАММАМ

Hoji Mirgʻiyosning karvonsaroyiga tutashib ketgan katta
bozor juma boʻlgani uchunmi haftaning boshqa kunlariga
qaraganda gavjumroq edi. Sotuvchi-yu oluvchining koʻpligidan
olma otsang yerga tushmaydi. Sotuvchi olsin deb molini
maqtaydi, oluvchi arzon olay deb, molni yerga uradi. Qayoqqa
qarama, ikki kishi bir-birini avrab turganligiga koʻzing tushadi.
Bozor borgil — baxtingdan koʻr, g'ʻariblarning holini so'r,
deganlaridek, jandaga oʻralgan bir musofir bozor rastalarini
aylanib yuribdi. U alang-jalang qilib atrofga boqarkan,
sadaqatalab darveshlarga koʻzi tushar, bozor maydonining
oʻrtasiga dor tikkan dorbozlarning dor o`yinlariga hayrat bilan
boqar, hammollarning «poʻsht-poʻsht»idan oʻzini chetga olar,
boshqa birovga urilib dakki eshitar, xullas, ming turli
ovozlardan hosil boʻlgan shogʻolbazmdan qulogʻi qomatga
kelib, chetlab-chetlab yurardi. Musofir chopon, telpak,
do`ppi rastasini chetlab, eroniy va moʻgʻul, xitoyi gilamlarni
tomosha qilgancha, attorlik rastasiga oʻtdi. Novvoylarning
nonini koʻrib, kulollarning hunariga havasi keldi. Usti boʻyra
bilan yopilgan chog`roqqina doʻ“konchalarda kulollar yasagan
sirlangan, sirlanmagan koʻzalarini ichiga chang inmasin deb,
teskari agʻdarib, terib qoʻyishgan edi. Musofir ko`zalarning
oldiga kelib, birpas ularga termulib turdi-da, keyin ko`zalardan
birini qoʻliga olib:

— Ibi, bu koʻzangizning ogʻzi yoʻq-ku, — dedi. Kulol
oʻrnidan shart turib:

— Nimalar deyopsiz, amak? Yaxshiroq qarang! — dedi. Musofir
toʻnkarilgan ko`zani aylantirib, kulolni yana shoshirib qo`ydi.

— Ogʻzi yo`q desam, tagi ham teshik ekan-ku! — dedi.
Kulol musofirning qoʻlidan koʻzani tortib oldi-da:

— Bor yoʻqol, devona! — deya uni haydab yubordi.
Musofir indamay meva-cheva rastasiga oʻtdi. Bu yerda
ne'matlarning muattar boʻyini yengil esayotgan yelvizak
odamning dimog'iga keltirib urar, tomoqni qitiqlab, ishtahani
qo`zg'ʻatardi. Temirchi-yu chilangarlar rastasini kesib oʻtgan
musofir baqqollik doʻkonlariga bir-bir kirib-chiqdi, yogʻning
bahosini soʻrab-surishtirdi, oxiri Jumash baqqolning do'konida
to`xtadi. Bu paytda kun qiyomdan ogʻgan edi.




— Juvoz yogʻini mazali deydilar, shu rostmi? — Musofir
xaridor kutib, xuddi arazlagan boladek boshini mushtumiga
qoʻyib oʻtirgan Jumash baqqolga savol berdi. Baqqol pinagini
buzmay:

— Nima, juvoz yogʻida boʻlgan oshni yemaganmisiz? —
dedi. — Siz avval bu yogdan damlangan oshni yeb, keyin
manim oldimga keling.

— Men bu shaharda mehmonman. Juvoz yogʻining
mazasini soʻrayotganimdan ajablanma, chunki bizning yurtda
bunaqa yogʻni ishlatmaydilar. — Baqqolning hayratini koʻrib: —
Bu jandaga e'tibor berma, men yuzimni bekitib yuraman, —
deb qo`shimcha qildi.

— Buxoroning garmselidan yuzim qorayadi desangiz kerakda? — dedi baqqol oʻzining oftobda qoraygan yuzini siypalab.

— Yoʻq! — Musofir ichki bir shikasta ovozda e'tiroz bildirdi. — Men moxovman, yuzimni koʻrgan odamlar jirkanmasin deb, bekitib yuraman.

Jumash baqqol «maxov yuqumli boʻladi» deb eshitgan
edi, birdan ilon chaqib olgan kishidek baqirib berdi va oʻzini
orqaga tortib, «chiq-chiq» deya musofirni haydadi.

— Shoshma, birodar! — Musofir baqqolni insofga
chaqirishga harakat qildi. — Men aslida ana shu dardimga shifo
izlab kelganman!

Jumash baqqol uning gapini tinglagisi ham kelmay, nuqul
bir gapni takrorlar, arini haydagandek musofirni doʻkondan
chiqishga undardi.

— Juvoz yogʻining moxovga hech foydasi yoʻq! Qani,
doʻkondan chiq! Sening kirganingni bilsa, boshqa xaridorlarim
do“konimga kirmay qoʻyadi! Yo'qol tezroq, bozorimni kasod
qilasan! Beting qursin, sen moxovni!

Musofir turgan joyidan qimirlamas, baqqol esa uni itarib
chiqarishga jazm etolmas. Nimagaki, u moxovga qoʻl
tekkizsam, kasali yuqadi deb qoʻrqardi. Shuning uchun do`q
qilishdan nariga oʻtolmasdi. Moxovning doʻkonga kirganini
bilib qoladi deb, boshqalarni-da yordamga chaqirolmasdi.
Vaziyatdan foydalangan musofir esa, baqqolni tinchlantirishga
harakat qildi:

— Musulmonsan-ku, birodar! Gapning berdisini eshit!
Koʻp tabiblarga uchradim, biri aytdiki: musofir yurtga borib,




o`sha yerdagi beva-bechora, yetim-yesirlarga xayr-ehson ulash,
ana shundan keyin darddan forigʻ“ boʻlasan!

Jumash baqqol ikki oyogʻini bir etikka tiqib olgan edi.

— Sening xayr-sadaqangga zor emasman! Chiq doʻkondan!

— Men senga sadaqa bermoqchi emasman! — Musofir
baqqolning gap-soʻzlariga e'tibor bermasdi. — Menga yordam
ber demoqchiman.

— Qanaqa yordam?

— Menga ayt-chi, bu bozorda nima qimmat? Odamlarga
koʻproq nima zarur-u, lekin sotib olishga qurblari yetmaydi?

— Albatta, juvoz yogʻinida! — dedi baqqol jahl bilan. Jahli
chiqqanda u battar qorayib ketarkan. — Hammaning osh yegisi
keladi, yogʻ sotib olishga qurblari yetmaganidan koʻpchilik osh
yemay qoʻygan. Osh yemagan odamning esa bora-bora iligi quriydi.

— Buni sendan bekorga soʻrayotganim yoʻq, — dedi
musofir, — xuddi ana shu qimmat narsani odamlarga sadaqa
qilishim kerak. Shuning uchun sendan yordam so'rayapman.

Jumash baqqol musofirning gapini tushunib-tushunmay,
biroz hovridan tushdi, muloyim tortib, sizlashga oʻtdi.

— Maqsadingizni tushunganday bo`lyapman, mehmon.
Siz mendan yogʻ sotib olib, uni beva-bechoralarga ehson
qilmoqchisiz, shundaymi?

— Hushyor ekansan, zehningga qoyil! Shuning uchun
ham xudoyim meni sening do“koningga yo`llaganda. Sen ham,
doʻkoning ham menga yoqdi. Yoqmasa kirarmidim? Kirsam,
bozorda doʻkondan koʻpi yoʻq-ku!

Baqqol koʻtara savdo qiladigan xaridorga uchraganidan
xursand, qoʻllarini bir-biriga ishqab, har ishga tayyor kishidek
tipirchiladi.

— Oʻzi doʻ“konimning fayzi bo“lakcha-da, hamma shunaqa
deydi.

— Yog'ʻli joylarga pir ketgan, hamisha fayzi va barakasi bo`ladi.
— Musofir asosiy masalaga oʻtdi. — Gap bunday: men hamma
yog'ʻingni sotib olaman. Narxini biroz tushirib berasanmi?

Baqqol chakana odam emasdi: savdoda koʻzi pishgan, har
qanday xaridorni gap bilan mot qila olardi.

— Taqsir, siz yog'ni sadaqa uchun olyapsiz, — dedi dangal
qilib, — sadaqani savdolashmaydilar, Savdolashsangiz,
sadaqaning savobi qayerda qoladi?




— Bu gapingda ham jon bor! — Xaridor boshqa tortishmadi. — Mayli, aytganingni beraman. Lekin mening ham bir
shartimni bajarasan.

— Qanaqa shart ekan?

— Sen oʻsha beva-bechoralarni bu yerga toʻplab, yog`ni
oʻzing tarqatasan. Axir men bu shahardagi boy-kambag'alni
yaxshi tanimayman-ku! Men hamma yog'ʻingga to“layman.

Jumash baqqolning bugun savdosi yurishadigan bo`ldi. U
musofirning barcha shartini bajarishga tayyor. Hatto dastlabki
muomalasi uchun undan kechirim ham soʻradi.

— Hali gapni shundan boshlamaysizmi, mehmon, — dedi
ikki bukilib, — Sizday bir moʻtabar insonga goʻstohlik
qilganimni aybga buyurmaysiz. Moxov nima degan gap, u
ham xudoning bir dardi. Dardini bergan davosini ham beradi,
deganlar. Inshoolloh, bu kunlarni koʻrmaganday boʻlib ketasiz.
Mushkulingizni oson qilgan bizga ham savobning bir uchi
tegadi-ku, shunday emasmi?

— Albatta, sadaqasiga qarab savobi, soʻziga qarab javobi,
deganlar. Bu tadbirning savobi butunicha senga tegsa, ajabmas...
Qani, avval, savdolashib olaylik. Hamma yogʻingga qancha
so'raysan?

Baqqol omad keldi, etagidan tutib qol qabilida ish tutib,
mo`ʻljaldan ikki hissa oshirib narx aytdi. Musofir ham mardlik
qilib, roziligini bildirdi va qoʻynidan baxmal hamyondagi
yuz tilloni shaqillatib, baqqolning oldiga tashladi.

— Endi men bir chekkada o`tirsam, sen yetim-yesirlarni
chaqirib, ishni boshlasang!

Jumash baqqol azbaroyi omadi chopganidan ovozining
boricha:

— Hoy, bozordagi oyogʻi uzun, qoʻli kalta, chala yetim-u
chin yetim bechoralar! Eshitmadim demanglar, juvoz yogʻi
sadaqa boʻldi! Koʻza-yu moy qovoqlaringni olib kelinglar! Bir
duoga bir qadoq yog" beriladi, kelib qolinglar! — deya jar soldi.

Umri bino boʻlib bunaqa jarni eshitmagan xaloyiqning
qulogʻi ding, baqqolning qayta-qayta takrorlayotgan gaplariga
avval ishonmadilar. Keyin bir-ikki kishi koʻ“zada yogʻ olib
chiqqanini koʻrib, shiraga yopishgan qovoqariday doʻkonga
yopirilishdi. Birpasda qiy-chuv koʻtarilib, qiyomat boʻldi. Xiyol
oʻtmay, kim kimni so“kkan, kim kimni yoqasidan olgan —




ur-yiqit boshlandi. Olomon yogʻ talashib, doʻkonni
buzishgacha bordi, Yogʻning yarmisini olishgan boʻlishsa, yarmi
yerga toʻkildi. Do'konning titi-piti chiqib, baqqolning koʻzi
ko'kardi, ustidagi kiyimi juldurboqiga aylandi. Ishni boshlagan
«moxov» esa oʻtirgan joyida kulib oʻtiraverdi.

Olomonning ichidan amallab chiqqan Jumash baqqol
yerda choʻkkalab, boshiga odam toʻpladi.

— Yaxshilar, yordam beringlar! Uyim kuydi! Do“konimdan
ayrildim!

Hammadan avval nonu nasiba ilinjida bozor aylanib yurgan
Vali mirshab bilan Dali mirshab baqqolning ohu nolasini
eshitdi, voqea joyiga yetib kelib, jabrdiydaning qoʻltigʻiga
kirishdi, tao“polon sababini surishtira boshlashdi.

— Hammasiga janda kiyib olgan musofir sababchi! — dedi
baqqol chor atrofga olazarak boqib, aybdorni qidirarkan. Bir
payt musofirga koʻzi tushdi-da, jon holatda Vali va Dali
mirshabning etagidan tortdi: — Ana u, muttaham! Bir
chekkada oʻtirib olib, ustimdan kulyapti! Ushlanglar uni!

Mirshablar Jumash baqqol ko`rsatgan musofirning ikki
qo'lini orqasiga qayirgancha dor oʻyini boʻlayotgan bozor
maydoniga surgashdi. Atrofni tumonat odam bosdi. Tekin
tamosha kimga yoqmaydi. deysiz.

— Bu neshatganing, heyvon? — deb bir tomondan Dali
mirshab zugʻ“umga olsa, - Maqsadingni ayt, badbaxt? —
deya ikkinchi tomondan Vali mirshab doʻq urardi. Musofir
bamaylixotir, pinagini buzmay:

— Maqsadim — xayr-sadaqa, — deb turaverdi.

— Xayr-sadaqa deb, birovning doʻkonini buzasanmi,
nokas?! — Musofirni boʻg'moqchi boʻldi Vali mirshab.

Musofir bir siltanib, yoqasini uning qoʻlidan boʻshatdi.

— Nega men birovning do'konini buzarkanman? Men
pulini to'ladim. Buni do'kondorning o`zi inkor etmas. —
Musofir baqqolga janda teshigidan koʻrinib turgan koʻzini
qadadi. — Yo, yolgʻon aytyapmanmi? Aqchasini toʻlab,
bir chekkada oʻtiribman. Niyatim yomonlik boʻlganida,
allaqachon juftakni rostlagan boʻtmasmidim? Gapir, gapim
toʻgʻrimi?

Baqqol nima deyishini bilmay, noilojlikdan tishlarini
g'ijirlatib:




— Beradigan aqchang boshingdan qolsin! — dedi alam
bilan. — Meni do“konimdan ayirding!

— Axir men hamma yogʻing uchun aqcha toʻladim-ku,
shundaymi?

— Ha, hamma yogʻimga to`lading!

— Shunday ekan, yana nimaga noliysan? Sen hech narsa
yoʻqotganing yoʻq!

— Doʻkonim-chi? Doʻkonim buzilib ketdi!

— Doʻkoningga ham to“laganman-ku!

— Qachon?

— Hamma yog'ʻing deganda, yogʻga do`kon ham kiradi,
to'g'rimi?

Jumash baqqol pis boʻlsa-da, Vali mirshab bilan Dali
mirshab baqqolga yon bosdi, musofirni iskanjaga olishni bas
qilishmadi. Ularning niyati baqqolning zararini qoplatib,
o'rtada bir nimali bo`lish edi.

— Jabrdiyda davosidan kechsa-da, senga hukumatning
davosi bor! — dedi Vali mirshab. — Oʻsha hukumatning vakili
biz boʻlamiz!

— Sen, manglayi qaroning baqqolgʻa evvaldan qasding
bo'lgan! — dedi Dali mirshab basma-basiga. — Eyt, qasding
bormidi?.. Neshatib betingni yopib olgansan? Och yuzingni,
gimligingni hemma goʻrsun!

Musofir jallodning kundasidan bosh tortganday orqaga
siltandi va mirshabdan baland kelib:

— Men kimligimni qozixonada aytaman! — dedi mag'rur
turib. — Yuzimdagi jandani qozining oldida ochaman!

Shu payt olomon ichidan kimdir:

— Yoʻq! — deb baqirdi. — Bunaqalarni qozixonaga olib
borishning foydasi yoʻq! Qozi imi-jimida ishni bosti-bosti
qiladi-da, bu yerda baqqol kuyib qolaveradi. Yuzini ochsin,
hammamiz koʻraylik!

— Yaxshisi, qozini shu yerga chaqirtirib, hukmni shu
yerda oʻqitish kerak! — degan yana bir ovoz eshitildi olomon
ichidan. — Bu badbaxtni yo sazoyi qilish yo sangbo'ron
qilish kerak!

Har tomondan «Sazoyi! Sazoyi!» degan baqiriqlar
eshitildi. Vali mirshab ham olomonning fikriga qoʻshilib, Dali
mirshabni qozixonaga joʻnatdi.




YOLG`ONCHI BEDANA

Jumash baqqolning shoʻriga shoʻrva qaynagan kuni qozining
fe'li aynidi. Ertalabdan hordiq e`lon qilib, katta sallasi va
paxtali tonini yechib qoziqqa ildi-da, keyin yonboshlagancha
lo“labolishni qo`ltig`ining ostiga qistirdi, goʻshtdor ensasini
qashlab turib, Zamonalini chaqirdi.

— Zamonali, manga qara!

Zamonali yugurib kelib, xo'jasiga ta'zim qildi.

— Labbay, xoʻjam!

— Bugun juma, biz ham odamga oʻxshab hordiq qilsak.
Sen sinchi Sherbek novcha bilan Turdi maxsumni bu yerga
olib kelsang!

— Tinchlikmi, xo'jam?

— Tinchlik, tinchlik! Oʻylab koʻrsam, oshnalarning xo'p
ziyofatlarini yegan ekanmiz. Shu bugun men ham ularga bir
ziyofat beray. Hozirgina xudo shu niyatni koʻnglimga soldi.

— Niyatlari qabul bo'lg'ay! — dedi Zamonali bosh egib. —
Ularni choyxonaga boshlab boraymi yo xonai muboraklarigami?

— Choyxonaga ham emas, uyga ham emas, toʻg'ri shu
yerga yetaklayver!

Zamonali yana bir bor ta'zim bajo aylab, chiqib ketdi.

Qozining Xoʻja Nasriddindan bedanani ogʻrinmay,
savdolashmay yuz tilloga sotib olayotganda koʻngliga bir niyatni
tugib qoʻygan edi. Niyati — bedananing ustidan ulfatlari bilan
garov oʻynab, boz yuz tillo yutib olish. U shu niyatni oʻylab,
miyigʻida kuldi va «Sinchi bilan maxsumni bir tushiray, — deb
koʻnglidan oʻtkazdi. — Agar ikki laqmani yutsam, bedanaga tillodan
qafas yasatib beraman. — Keyin Xo`ja Nasriddinni ham laqmalikda
aybladi: — Laqma! Bedanani menga sotib, katta boylikdan
ajralganingni bilmaysan. Garov oʻynab, yuz tillo uyoqda tursin,
bir kunda ming tillo topish mumkin-ku, xumpar!..»

Qozi oʻzining xayollariga g`arq bo`lib, pinakka ketganda,
dolondan oyoq tovushini eshitib koʻzini ochdi va ostonada
mulozimni koʻrdi.

— Kelishdi, qozi hazratlari, — dedi Zamonali tashqari
tomonga ishora berib. — Niyatingiz xolis ekan, ikkalalarini
ham shu yaqin oradan topdim.




Zamonali gapini tugatmasdan, Sherbek sinchi bilan Turdi
maxsum hay-haylashib kirishdi. Boʻyi terakday kelsa-da, yelkasi
keng, tomogʻining ostida bo`rtib turgan yongʻoqdek kekirdagi
doimo likillab turadigan Turdi maxsum ingichka, ikki
qulogʻidan boshqa ko`zga tashlanadigan koʻrinishi yo`q edi.
Bu naynov katta sallasini koʻtarolmay, yurganida boshi
qiyshayib-qiyshayib ketar, gohida boshini oldinga bosib, beli
mayishib ketishidan qoʻrqib, madad boʻlar deya nuqul ikki
qo'lini orqasiga matashtirib olardi.

— Bugun shamsu qamar qayondan chiqdi? — dedi maxsum
qozi bilan quchoqlashib koʻrisharkan, uning yelkalarini mehr
bilan siladi.

— Har kuni chiqadigan tomonidan chiqdi-da! — Qozi
ham doʻstining qoqsuyak yelkalarini beozorgina silarkan. —
Sizlarning tomogʻingizni bir yogʻlaylik deduk-da!

Koʻrishish navbati, Turdi maxsumning tamoman aksi:
boʻyi pakana-yu, semiz, qorni meshkayligidan qoʻli-qo`liga
kelmay, qoʻllarini koʻksiga qoʻyib yuradigan, dev qoshlari
ukki koʻzlarini bekitib qoʻygani bois, birovga boshini orqasiga
tashlab qaraydigan Sherbek sinchiga kelganda, qozi bagʻrini
kengroq ochdi. Ikki semiz bir-birlari bilan quchoqlab emas,
qorinlashib koʻrishishdi.

— Baxay, baxay! — dedi Sherbek sinchi qozining oldingi
gapiga qoʻshilib. — Sizning gapingiz gap! Ziyofat boʻlsa, ziyofatda! Biz biror safar ziyofatdan qochmaganmiz! — Koʻzachalik
Tanaboyga saman yoʻrgʻani xuddi shu Sherbek sinchi Qorakoʻl
bozorida dallollik qilib Chori turkmandan olib bergan edi.

Qozi hurmat yuzasidan chormixga ilingan salla-choponni
olib yelkasiga tashladi-da, so`ng mehmonlarni oʻtirishga taklif
qildi. Joylashib olishgach, Turdi maxsum qozining nomini
suraga qoʻshib, uzundan-uzoq duoi-fotiha o`qidi. Duoga
koʻtarilgan oriq va semiz qoʻllar yuzga tortilgach, qayta
omonlik-esonlik kalimalari aytildi, suhbat mavzusi murodmaqsadga koʻchdi.

— Ziyofatdan maqsad nedur, taqsir? — deb soʻradi Sherbek
novcha yupqa labini yalab olib. — Yana biror ma'rakaning
maslahatimi?

— Qandoqchigin ma'raka, Sher? — e'tiroz bildirdi qozi. —
Yaqinda qiz chiqordik-ku!




— Shuning supraqoqdisidur-da? — luqma tashladi Turdi
maxsum.

— Bilmagan nimarsalaringiz haqinda tavakkal toʻn
bichmangiz, birodarlar! — Qozi gapning dangaliga koʻchdi va
shiftga osib qoʻyilgan to'rqovoqqa ishora qilib: — Shul bedanani
yaqinda sotib olduk, — dedi.

Sherbek sinchi butun gavdasi bilan oʻgirilib, to`rqovoqqa
qarab olib:

— Toʻram, siz koʻp bedana xarid qilgansiz, lekin birortasiga
ham bunchalik taraddud ko`rib, ziyofat bermagansiz, — dedi
koʻkragi ustidagi qoʻlining barmog£ini likillatib. — Bu
bedananing hunari bormi, deyman?

— Be, pakana, oshirib yubordingiz! — Turdi maxsum
bukchaygan qaddini xiyol tiklab, sinchining gapini kesdi. —
Har qanday bedananing bitta hunari bor: qayga borsa —
bitbildiq.

— Buning nomi bedana, oʻzi tap-tayyor dastyor! — dedi
qozi. — Aql esa g“ij-gʻij!

— Aqli bor ekan deb, shu bedanani qanchaga savdolashdingiz, xay? — deb soʻradi maxsum.

— Yuz tilloga, — dedi qozi. Sinchining koʻzini paxtasi
chiqib ketdi:

— Siz devona boʻlibsiz! — dedi u duduqlanib. — Yuz
tillo?! Shu chumchuqchani qaysi aql bilan yuz tilloga sotib
oldingiz? Davlat topib, aql topmagan, esingizni yeb qo'yibsiz, joʻra!

— Vahima qilmanglar, joʻralar, — dedi qozi to“rqovoqni
shiftdan olib, oʻrtaga qoʻyarkan. — Bir nimaga fahmim
yetganki, buni sotib olganman. Aytyapman-ku, bu — zoʻr
dastyor! Shuning orqasidan ziyofat yeyishlaringni oʻylasalaring-chi. Buning uchun bedanaga rahmat aytishlaring kerak.
Gapni kalta qilib, ziyofatdan gapiringlar. Xoʻsh, ziyofatni
qayerda qilib beray: Safar shohichining choyxonasidami yo
uydami?

To hanuz bu xashaki bedananing qanday xislati borligini
tasavvuriga sigʻdira olmay oʻtirgan joʻralar baravariga:

— Uyda qilganingiz ma'qul, — deb yuborishdi. —
Choyxonada bafurja oyoqni choʻzib oʻtirolmaysiz. Ustiga-ustak
koʻpchilikning suqi kiradi.




— Uyda bo`lsa, uyda-da! — tasdiqladi qozi va to`rqovoqdan
bedanani chiqarib silab-siypadi. — Ana mavrudi keldi,
bedananing dastyorligini bir koʻrib qoʻyinglar. Men, ertalab
xotinga bu ziyofat haqida ogʻiz ochmagan erdim. Niyat shu
joyda tugʻildi. Hozir bedanaga tayinlaymiz: borib «qozi
pochcham mehmon olib kelyaptilar», deb yangasiga aytsun,
yangasi biz borguncha ziyofatning hozirligini koʻrib,
dasturxonni tuzab oʻtirsun!

Turdi maxsum «hiq-hiq» etdi-yu, lekin kulolmadi.
Kekirdagi likillab, tomog`iga kulgisi tiqildi. Sherbek sinchi
ajablanib:

— Olib qoching-ey! — dedi qozi bizni gel qilyapti deb
o'ʻpkalanarkan. — Boʻladigan gapni gapiring-e, qozi!

Ana shu paytda qoziga asil niyatini amalga oshirishga imkon
keldi.

— Baribir ishonmayapsizlar, a? — dedi qozi. — Men bilan
garov boylashasizlarmi?

— Boylashamiz! — deyishdi sinchi bilan maxsum baravariga. — Nimadan?

— Yutqazsangiz, menga har biringiz ellik tillodan — yuz
tillo berasizlar! — Shartni e'lon qildi qozi. — Rozimisizlar?

— Men rozi, — dedi sinchi.

— Men ham, — dedi maxsus ikkilanibroq ovozda.

— Unda, Zamonali xolis guvoh... Zamonali buyoqqa kel!

Hamma gapni eshitgan Zamonali kela solib, guvohligiga
choʻtal soʻradi.

— Yutsak, uch tillosi seniki, — dedi qozi. — Qani, kes!..

Zamonali kafillikni boʻyniga olgach, qozi oʻrnidan turdida, kerakli gapni tayinlab, Xoʻja Nasriddin uchirib yuborgan
darichadan bedanani qoʻyib yubordi. Shundan soʻng,
mehmonlarni turishga chogʻladi, Zamonalini shu yerda
qoldirib, o`zi ulfatlari bilan yetaklashib qozixonadan chiqdi...

Manzilga yetib borganlarida, qozining darvozasi ichkaridan
tambalangan edi. Qozi darvoza zulfinini har qancha
shaqirlatmasin, ichkaridan javob boʻlmadi. Qo`lidagi qamchini
bilan taqillatishga oʻtgach, qoʻshnining eshigi ochilib,
qozining xotini chiqdi va begona erkakdan yuzining yarmini
yopib, boshini egdi. Xotinining xotirjamligini koʻrgan qozi
doʻq urib:




— Qoʻshninikida nima qilib oʻtiribsan? — deb soʻradi. —
Men senga mehmon olib boraman deb xabar yuborgan
edim-ku! Sen boʻlsa, qoʻshnining uyida gap sotib oʻtirib
san!

— Qanaqa xabar? Qanaqa mehmon? — Ajablanib soʻradi
xotin. — Hech kim bunday xabar olib kelgani yoʻq,
toʻram.

— Bedanani yuborgan edim-ku! Qani u? — Qozining jahli
chiqdi. Xotin erining gapiga piq etib kulmoqchi edi,
mehmonlardan uyalib labini tishladi.

— Biror zamonda bedana xabarchi boʻlganmi, toʻram?

Qozi gapning fahmiga yetdi. Azbaroyi joʻralari oldida izza
boʻlganidan g'azablandi, alamini xotinidan olib, yer tepindi:

— Qoʻshninikiga qachon chiqqan eding?

Xotin qoʻrqib ketdi.

— Hech qancha boʻlgani yoʻq, — deb javob berarkan,
er uning gapiga ishonmadi:

— Sen qo`shninikiga chiqqaningga ancha boʻlgan, bu orada
bedana seni topolmay, ichkarida kelishingni poylab oʻtirgandir!
Qani, aylanib oʻtib, darvozani och-chi!

Xotin itoatkorona qoʻshninikidan aylanib oʻtib, darvozani
tanbadan boʻshatdi. Qozi oʻsha darg'azablik bilan hovliga kirdida, har bir uyga sinchiklab qarab chiqdi, bedanani topolmadi.
Hovlida telbadek uyoqdan-buyoqqa yurdi. Choʻgʻdek qizib
ketgan xumday boshini sallasiga qoʻshib shunday siqdiki, kalla
suyagi shiqirlab ketdi.

— Boʻlishi mumkin emas! — dedi u oʻziga-oʻzi. Uning
ovozi dagʻal va xunuk eshitildi. — Sen menga bunaqa qarama!
Gapim rost, bedanani yuborgan edim! — Yana xotiniga zahrini
sochdi. Xotin esa e'tiroz bildirishga jur'at etolmadi.

Hozir ustidan kulishsa, qozi jinni boʻlib qolishidan
choʻchib, Sherbek sinchi bilan Turdi maxsum qoziga dalda
berishdi:

— Koʻp kuyingmang, joʻra, xotinda ayb yoʻq, — dedi
Turdi maxsum shikasta ovozda. — Ehtimol, yoʻl-poʻlda
bedanangizni mushuk-pushuk yeb qoʻygandir?

— Ehtimol, bu bedana yolg'onchidir! — dedi Sherbek
sinchi pisillagan ovozda. Qozi tayinli javob bermadi.




XO`JA NASRIDDIN FOSH BOʻLDI

Turdi maxsum sinchini sekin chekkaga tortib, «ketdik»
deganday gap qildi va ikkisi gap-soʻzsiz darvoza tomon
yurishgan edi, kaltaklangandan ham battar boʻlgan qozi ularni
qaytarishga biror bahona topolmadi. Xotin ham indamaygina
ichkariga kirib ketdi.

O`tirib-oʻtirib qoziga alam qildi. U oʻzini haqli ravishda
Buxoroning haobro', e'tiborli, ko`zga ko`ringan mansabdorlaridan
biri deb hisoblardi. Aslida ham shunday. Buxoroda amirga yaqin
mahkama qozilik ma`muriyatidir, u mustaqil hisoblanganligi uchun
qozi ahamiyati jihatidan hokim yoki bek bilan teng. Qozi shariat
aqidalariga koʻra ish olib borib, uning qarori qat'iy, shikoyatga
o'rin yoʻq. Shunday ekan, qozi oʻzini shaharning eng donishmand
kishilaridan biri hisoblashi turgan gap. Lekin bir kelgindining
chuv tushirishi uning donishmandligini chippakka chiqarib,
oʻzini gangitib qoʻydi. Endi qoʻlidan chiqargan kalavaning uchini
topolmay sarosimaga tushgan. Atrofga qanchalar olazarak boqmasin,
birorta najotkor koʻrinmaydi. Qo`yingki, uni nima balo urdi oʻzi?
Nima qilardi shu bedanani sotib olib? Bedana uzoqqa ucholmasa,
qanday qilib u kaptarga oʻxshab xabarchilik qilishi mumkin? Oʻzi
parrandalar ichida eng tanbali shu — bedana! Ishi bitbildiq bo£lsada, shuniyam xohlagan paytida bajaradi, qolgan paytda ming
yalining unini chiqarmaydi. Bu bilan qozi oʻzini oʻzi aldadimi
yoki ana u kelgindimi? Agar bedananing shunaqa tanballigini
bila-koʻra turib sotib olgan bo'lsa, demak, qozi oʻzini o'zi aldagan
bo'lib chiqadi. Mabodo bilmasdan sotib olgan boʻlsa, kelgindi
aldagan bo`ladi. Xo`sh, o`ylab ko`raylik, qozi «bilmay sotib
olganman» desa, unda uning donishmandligi qayerda qoladi? Bu
hangomani eshitgan borki, endi uni «beaql» deb, «bedana» deb
mazax qiladi. Oʻzingiz oʻylang: dono odamni dono deyish uchun
oʻsha dono odam nodon odam bilmaydigan narsalami bilishi
kerak, boʻlmasa, uni hech kim dono odam demaydi. «Hah,
nodon! — qozi oʻziga shunday baho berdi. — G'oyatda gʻaroyib
tomosha bo'ldi-da!» Haqiqatan ham g'aroyib tomosha boʻldi!

Hozirgi turishida qozining basharasi goʻrdan chiqqan
murdanikiga oʻxshab ketadi. Boshqa nimaga oʻxshasin? U
oʻrnidan dast turib otiga mindi-da, qozixona tomon
ketdi...




Qozining esankiraganini koʻrgan Zamonali turgan joyida
dong qotdi. Oʻziga oʻxshamagan qozining burun kataklari
kengayib, labi pir-pir uchar, doʻng peshanasida mayda-mayda
ter tomchilari paydo boʻlgan, bu ham hali baharnav: o`sha
terning bir-ikki tomchisi koʻziga kirib shunday achishtirardiki,
biravga qosh qoqayotgandek koʻzlari ochilib-yumilardi. Jahli
chiqqanda qaltiraydigan odati bor emasmi, harchand qilsada oʻzini bosolmay, tishlari takirlayverdi. Bunday paytda o`zini
qanday tutishning hadisini olgan qozi pastki labini tishlab,
tez-tez tasbeh oʻgirgancha eshik oldida qaqqayib turgan
mulozimga ham e'tibor bermay qozixonaga kirib ketdi.

Xonaga kirib ham xayol surdi. Kuppa-kunduz kuni meni
aldadilar, deb bedana sotgan kishini hibsga olgani Vali mirshab
bilan Dali mirshabni Safar shohichining choyxonasiga yuborish
taraddudiga tushdi-yu, tezda bu fikridan qaytdi. Xoʻsh,
mirshablarni u yoqqa nima deb yuboradi? «Menga bittasi bedana
sotib, yuz tilloga chuv tushirdi, bedanasi yolg'onchi chiqdi.
endi o'sha yuz tilloni qaytarib olib beringlar!» deydimi? Shunday
desa, bu gap hamma yoqqa ovoza boʻlib ketmaydimi? Qozi
hali oʻziga «nodon» deb baho bersa ham, u butunlay esini yeb
qoʻymagan. Bunga Zamonalini yuboradi. Zamonali sinashta,
oʻziniki, hammaga ovoza qilib yurmaydi.

— Zamonali! — deya chaqirdi qozi. Mulozim qoziga bir
nima boʻldi degan xavotirda, oʻzini oʻqdek ichkariga urdi.

— Men shu yerdaman, xoʻjam! — dedi qozining oʻz oʻrnida
oʻtirganini koʻrib koʻngli taskin toparkan. — Chaqirdingizmi?

Tumshayib o`tirgan qozi boshini koʻtardi:

— Ana u joʻrangni yerning tagidan boʻlsa ham topib,
oldimga keltir!

— Qaysi joʻramni, xojam? — anqovlanib so'radi Zamonali.

— Menga bedana sotgan joʻrangni-da!

— Biror gap boʻldimi? Unda nima ishingiz bor?

— Terisini shilib, ichiga somon tiqmoqchiman!

— Qaysi gunohi uchun?

— Sen meni soʻroq qilyapsanmi?! Topib kel degandan
keyin topib kel-da! Nima qilishimni keyin koʻrasan!

— Uzr! Bu yerga olib keladigan odamimning gunohini
bilishim kerak-da, — dedi Zamonali choʻchibroq. — «Meni




nimaga qozixonaga olib borayapsan?» deb soʻrasa, unga javob
berishim kerak.

— U meni aldadi! — Qozi biroz hovridan tushib dedi: —
Jo'rang nayrangboz ekan!

Zamonali xizmatga shaylangan edi, eshikdan Dali mirshab
hovliqib kirdi, mulozim bilan chalakam-chatti soʻrashdi-da,
keyin qoziga yuzlandi:

— Qozi pochcha, bozor maydoniga tez borarmushsiz, —
dedi nafasini rostlashga ham holi kelmay. — Muttaham bir
musofirni hibsga oldik. Yuzini berkitib olgan, kimligini
aytmayatir. «Kimsan?» desak, «qoziga eytaman», deyar.
«Yuzingni och!» desag, «qozixonada ochaman», deyar. Bu
yera olib kelmoqchi ediq, olomon yo'l bermadi.

— Nima ish qilgan ekan u kasofat? — deb soʻradi qozi.

— Jumash baqqolning doʻkonini buzdiribdi, — deb javob
berdi Dali mirshab.

— Olomonning moneligining sababi nedur?

— Goʻyo siz uning aqchasini olib, qoʻyib yuborarmishsiz.
Shuna «qozi goʻ“zimizning oldida aybdorning jazasini bersin»
deyishyatir.

Qozi hech kimdan qoʻrqmasa-da, olomondan qo`rqishini
yashira olmasdi. «Olomon yonib turgan olov! Bir tutashsa,
Во ш quruqni birdek yondirib, kulini koʻkka sovurib
yuboradi», deb o`ylardi. Hozir ham shu gap esiga tushib,
noiloj joyidan qoʻzgʻaldi va otga minib yoʻlga tushdi, Dali
mirshab bilan Zamonali unga ergashdi. Otni oʻz ixtiyoriga
qo'yib, lapanglab borarkan, koʻnglidan bir gap oʻtdi.
Bozordagi muttaham oʻsha bedanafurush emasmikan? Oʻsha
boʻlib chiqsa, ayni muddao, mendan olarini oladi! Ogʻzini
ochirgani qoʻymay, aybini boʻyniga qo“yaman-da, sangboʻron
qildirib, asfalasofilinga ravona qilaman. Ana oʻsha yoqda puli
sirotdan oq qo'chqor minib oʻtayotganida do`zax oloviga yiqilib
tushadi-da, arbob bilan oʻynashgani uchun pushaymonlikdan
yum-yum yigʻlab, koʻzi oqib tushadi...

Keyin qozi oʻzining shu kunlarda omadi chopmay, ishi
orqaga tortayotganidan picha nolidi. Surmaxon voqeasi ham
koʻnglining bir chetida tugun boʻlib turibdi. Visoliga ham
toʻyolmadi. Jang maydonidan qochgan qoʻrqoq navkardek,
Maston kampirning eski kovushini kiyib qaytdi. Sara chopon




bilan, shoyi salla ham oʻzidan-oʻzi gʻoyib boʻldi. Nimagayam
bordi oʻsha yerga? Surmaxonni unutgan edi-ku! O'rgangan
koʻngil oʻrtansa qoʻymas, deganlari shu ekan-da! Shuning
kasri urdimi, bugun ham ish chappasiga ketmoqda,
ertalabdan buyon dilsiyohlik. Hati hovlimdan indamay
chiqib ketgan ikkita pismiq «bedana voqeasi»ni elga doston
qilmasa, goʻrgaydi! Agar, musofir deganlari bedanafurush
boʻlib chiqsa, xonumonim kuyib ketishi aniq... E, nimalar
deb chalg'iyapman? Nimadan bunchalar qoʻrqib ketyapman?..

Ba'zan koʻngildan oʻtgan ish Yaratganning inoyati bilan
darrov ijobat boʻlarkan. Oʻy-xayol bilan uch rakaat namozga
ketadigan vaqtda bosib o`tiladigan — qozixona bilan bozor
orasidagi yoʻl, qosh-koʻz oʻrtasiday qisqa boʻlib qoldi.

Olomon bazor o`rtasida qozini oʻrab oldi. Jumash baqqol
yig'lagandan battar boʻlib arzini bayon etarkan, «men bu
doʻkonni qurgunimcha molday ishlaganman», deb nutqini
tugatdi. Xaloyiq esa qozidan oldin hukmni o`qib qoʻygan
edi:

— Sazoyi! Sazoyi!

Qozi qoʻl koʻtarib, olomonni tinchlantirdi:

— Gunohkorning soʻzini eshitaylik, — dedi u va choʻkkalatib qoʻyilgan bandini soʻroqqa tutdi: — Sen kimsan? Nega
yuzingni yopib, nonkoʻrlik qilib yuribsan?

Ana shunda qozining koʻnglidan oʻtgan ish sodir boʻldi.
Bandi yuzidagi va egnidagi jandani yechgan edi, qozining
qoʻlidan tasbehi yerga tushib ketdi, kallasidagi oʻylari birpasda
tumanga aylandi. Bandi boshqalarga pinhon, qoziga ayon gapni
aytdi:

— Men bir qoziga bedana sotgan edim...

Qozi uning gapini bosib yubordi:

— Ovozingni o'chir!.. Isming nadur?

— Bir paytlar Xoʻja Nasriddin erdi, — deya javob berdi
bandi. — Hozir ham ismim shu, taqsir!

Olomon bir qalqib, uv tortib yubordi.

— Xoʻja Nasriddin! Xoʻja Nasriddin!..

Oʻrtadagi davra birdan toraydi. Xalq uni o'rab kela boshladi.
Qozi yana qoʻlini ko'tarib, gʻala-g'ovurni bosdi.

— Ehtimol, bu bizlarni aldab, yolgʻon gapirayotgandir!




— Men oʻsha qozining bobosini taniyman. U ham bedanaga
oʻch edi,— dedi Xoʻja Nasriddin qoziga tik qarab. — Bu gapim
ham yolgʻonmi?

Qozi uning Xoʻja Nasriddin ekanligiga ich-ichidan ishonsada, tashqaridan inkor qilib, so“roqni davom ettirdi:

— Xo'ja boʻlsa o`zingga! — dedi u. — Nega baqqolning
doʻkonini buzding?

Xoʻja Nasriddin boʻlib oʻtgan voqeani aytib, oxirida:

— Ana shunaqa, — dedi, — echkining egasi molining
aybini oldindan aytmaganiday, baqqol to'polonda do'konim
buzilib ketadi, deb oldindan men bilan kelishmadi. Shunday
ekan, bu ishda kim aybdor? Menmi yoki baqqolmi?

Qozi Xoʻja Nasriddinga sinchiklab qarab turdi-da, birdan
uning ustidagi chopon, boshidagi sallani tanib qoldi.

— Sen oʻgʻrisan! — dedi qat'iy ohangda. — Marhamat qilib
ayt-chi, ustingdagi chopon bilan sallani qayerdan olgansan?

— Xudo haqqi, — deya gap boshladi Xoʻja Nasriddin, —
men yaqinda katta bir mahorabada qatnashdim. Qora shahzodaning
Qizil qal`aga mardonavor hujumiga shohid boʻldim. Afsus, hujum
paytida toʻs-to`polon bo`lib, jang maydoni huvullab qoldi. Men
esa bu kiyimlarni oʻsha jang maydonidan terib oldim.

Qozining koʻz o`ngiga Surmaxon voqeasi keldi-da, qizaribboʻzardi: sirning ochilishidan qoʻrqdi.

— O'zlaringni bosinglar! — dedi qozi jon holatda qoʻlini
koʻtarib olomonni tinchlantirarkan. — Birovni ayblash uchun
hecham shoshilmaslik va qizishmaslik kerak. — Keyin Xoʻja
Nasriddinga qarab: — To'g'ri, jang maydonida qoʻlga kiritilgan
o`lja haloldur. Lekin bugun qilib qo`ygan ishingni qozixonada
koʻrib chiqurmiz! Mirshablar, aybdor bilan da'vogarni
qozixonaga olib boringlar!..

Bu voqeaga guvoh boʻlgan raiyat ularga ergashdi. Qozixonada
esa ish silliq kechdi. Qozi ajrimni Xoʻja Nasriddinning foydasiga
chiqarib, baqqolga do`konini tiklab olish uchun amirlik
g'aznasidan aqcha undirib berishga koʻndirdi va bu haqda
vakolatnomaga muhr bosib berdi-da, uni chiqarib yubordi.
Keyin Nasriddinni yolg`iz tutib:

— Sen, mabodo oʻsha jang maydonida oq tuya koʻrmaganmiding? — deb soʻradi yana Surmaxon voqeasiga qaytib. Xoʻja
Nasriddin qozining maqsadini tushundi.




— Koʻrganday boʻluvdim.

— Koʻrgan boʻlsang yaxshi. Lekin boshqa birov bu haqda
soʻrasa, sen tuyani koʻrmaganman, deb aytaver, Ehtimol,
tuyani kimdir yeb ketgan-u, sen koʻrmay qolgandirsan.

— Toʻgʻri aytdingiz, — dedi Xo`ja Nasriddin, — tuyani
kimdir yeb ketgan boʻlishi mumkin, oʻsha tuyaning aqchasini
menga toʻlasangiz, men koʻr БоЧатап-доатап, nima
dedingiz, gapim to'gʻrimi, taqsir?

Qozining jahli chiqdi.

— Yana aqcha deydi-ya! Oʻtgan safar yolg'on gapirib,
aldaganing yetmaydimi? Oʻsha yolg'onning kamomadini kim
to`laydi?

— Men sizni qachon aldadim, taqsir? — Nasriddin oʻzini
anqovlikka soldi.

— Menga bedana sotganing rostmi, ishqilib?

— Rost!

— Sotgan bedanang yolgʻonchi ekan-ku?

— Molimni yerga urmang, taqsir! Bedana haqiqatan aqlli
va rostgoʻy edi. Agar u sizga yoqmayotgan ekan, o`zimga
qaytarib bering, aqchangizni qaytarurman.

— Nimani qaytaraman? Bedanangga ish buyurib, ulfatlarim oldida yuzim qaro bo`lgani yetmaganday, o`zi ham
g'oyib boʻlgan.

— Chakki boʻlibdi-ku! — Nasriddin afsus bilan bosh
chayqadi. — Unga nima ish buyurgan edingiz?

— Uyga joʻnatib, ziyofat buyurtirgandim.

— Bedanaga ish buyurishdan oldin, unga biror marta
hovlingizni koʻrsatganmidingiz? Yoki u biror marta yangamulfoni koʻrganmidi?

— Yoʻq, — dedi qozi ajablanib.

— Ana, hovlingizni koʻrmagan, xotiningizni tanimagan
bedana nima qilsun? Bechora hanuzgacha hovlingizni qidirib,
shahar koʻchalarida sarson-sargardon yurgandur? Bedanani
toza xarob qilibsiz-ku!

Qozi oʻzini oqlamoqchi bo`ldi.

— 0, hay, hovlimni topolmagan boʻlsa, nega qozixonaga
qaytib kelmadi? Bu yerni bilardi-ku!

— Qiziq ekansiz-ku, taqsir! «Qozi pochchaning yumushlarini ado etolmadim, orqaga qaytib borsam mening patimni




yuladurlar», deb g“azabingizdan qo`rqib, bu yerga ham qaytib
kelmaganda... Boʻlar ish boʻlibdi, bo'yog'i sinibdi. Xafa
boʻlmang. taqsir. Baribir bedanaga qaraganda tuyaning gavdasi
katta-da. Koʻzga tez tashlanadi. Ozgina aqcha atab yuborsangiz,
ikkalamiz ham hech narsa koʻrmaganday boʻlib ketarmidik.

Qozining qoʻllari qaltiradi. Qaltiraganini yashirish uchun
qoʻllarini bir-biriga qovushtirdi. Lekin ikki jag'ining bir-biriga
urilishi qozining barcha harakatlarini chippakka chiqardi.
Uning ko'zlaridan duv-duv nafrat yogʻilardi. Baqiray desa,
koʻchadagi olomondan qoʻrqdi. Oxiri taqdiriga tan berdi:

— Ha, teshib chiqsin! — dedi va ellik tillo sanab Xoʻja
Nasriddinning oldiga jahl bilan tashladi. — Endi oʻylaymanki,
bu gaplar ikkimizning o'rtamizda abadiy qoladi.

— Va'da berib aytamanki, bu gapni men hech kimga
aytmayman, — dedi Xo'ja Nasriddin qozining koʻnglini
xotirjam qilib. — Lekin sizning o'rningizda boʻlganimda, bitta
oq tuyaga ellik tillodan tashqari, yana bitta saman otni ham
qo'shib berardim.

— Koʻpam badnafslik qilma, — dedi qozi tishlarini
g'ijirlatib, — oʻsha kuni Qora shahzoda jangda yengildi, Qizil
qal'ani tashlab, sen soʻrayotgan saman otga minib, orqasiga
qaramay qochdi!..

TALOQ MOJAROSI

Zamonali Vardonzedan qaytishida Mustafo dehqonnikiga
kirdi. Ichkarida oʻtirganlarida, Mustafo dehqon dahlizga qarab,
«choy olib kelinglar», deb ovoz bergan edi, qizi yugurib
kirdi va boʻsh qumg'onni Zamonalining qoʻlidan olmoqchi
boʻlganida ko'zi uning koʻziga tushib, oʻz-oʻzidan qaltiradi.
Tezda oʻzini o`nglab olib, chiqib ketdi. Zamonali ham bu
qarashdan oʻzini yoʻ“qotayozdi. Axir, har oʻtib-qaytganida bu
qizaloqni ko`rardi-ku. Nega e'tibor bermagan ekan? Patila sochli
qizaloq oydek toʻlishibdi, yuzining qizili qizilga, oqi oqqa
ajralib, bir huriliqoga aylanibdiki, Zamonali sehrlangandek,
oʻtirgan joyida qotdi-qoldi. Oʻzi shu borganida otasi:

— Ko'zim ochigʻida seni ro'zgʻordor qilib qo`yay,
shartingni ayt, — deb tiqilinch qilganida, Zamonali yelka




qisgandi. Zulfizarga mahliyo boʻlarkan, otasining gapi esiga
tushdi.

Zulfizar ham Zamonalini bir necha bor koʻrgan. Unda
yosh edi, aka deb murojaat etardi. Endi u ham g'alati bo£lib
ketyapti. «Aka»siga qarasa, uyalyapti. Ehtimol, uning uyalib
qarashi yigitning yuragiga sevgi olovini yoqqandir?

Zulfizar otasi chaqirganda, nimanidir bahona qilib,
mehmonxonaga, otasining oldiga onasini kiritib yubordi. Qizning
oʻrniga Ulbibi ayaning kirishi Zamonalining yuragidagi olovni
yanada alangalatdi. Turadigan vaqti boʻlib qolsa-da, negadir
turishni xayoliga keltirmasdi. Goʻyo koʻpdan beri izlayotgani,
ammo barcha urinishlari havoga uchib ketayotgan oromini
topganday edi-da. U Zulfizarning jamolini yana bir bor koʻrishga
ilhaq. Zulfizar ham yigitning ko'nglidagini his qildimi, atayin
uning oldiga kirmadi. Nega bunday qildi oʻzi bilmaydi. Shu
vaqtgacha sevgi degan tuyg'uning nimaligini bilmagan bokira
qiz kutilmaganda unga roʻbaroʻ kelib qolishi uni shoshirib qo'ydi...

Zamonali yana oʻn besh kun oralatib, «Vardonzedan
qaytayotgan edim, yo`l-yo`lakay sizlarni koʻrib o“tay», degan
bahona bilan bu xonadonga kirdi.

Yigitning oxirgi paytlarda bu xonadonga tez-tez qadam
ranjida etishi, kelganda koʻzi olma terib, kimnidir izlashi,
tikanning ustida oʻtirgandek betoqatlanishi, qizining-da yigitni
koʻrib oʻzini olib qochishi Ulbibi ayaning nazaridan chetda
qolmadi. Mavridini topib, koʻnglidan oʻtganlarini eriga
dasturxon qildi.

— Zulfizarning egasi topilganga oʻxshab turibdi, dadasi, —
dedi Ulbibi aya atayin jumboqli gap qilib.

— Kim ekan egasi? — deb soʻradi Mustafo dehqon.

— Men ikki safardan beri bir narsani sezib qoldim.

— Nimani sezding? Gapir qani!

— Oxirgi paytlarda Zamonali biznikiga nega tez-tez
keladigan boʻlganidan biror narsani sezdingizmi?

— Nimani sezishim kerak? U bizga qadrdon boʻlib qolgan,
oʻtgan-qaytganida diydorlashib oʻtay, deydi-da. Uning doʻsti
bizga katta yaxshilik qildi, buni ham unutmasligimiz kerak.

— Men ham uni yomonlayotganim yoʻq. Aytmoqchimanki,
Zulfizarga uning ko`ngli tushib qolganga oʻxshaydi. O`sha kelgan
kuni qizingiz ham boshqacha boʻlib qoladi...




Agar xotinining gapi rost bo`lsa, Mustafoning koʻnglidagiday ish boʻladi-da: kuyov tanlash tashvishidan qutilibdi.
Zamonali odobli, oʻzini sarishta qilib olgan yigit.

— Bersang, qizingni shu yigitdan ortig“iga berasanmi? —
dedi Mustafo shu mulohazalardan keyin. — Sinashta yigit,
tishli-tirnoqli! Mayli, kutaylik-chi, oʻzi gap ochib qolar.
Biz elburundan og'iz solsak, uyat chiqar...

Kutilmaganda naq quloqni teshib yuborgudek qichqiriq va
shovqin er-xotinning suhbatini buzib, hushlarini uchirib
yubordi. Bu qoʻshni hovlidan, ya'ni Tanaboynikida boshlangan
janjalning debochasi edi. Janjal boyning hovlisidagi
tovuqlardan chiqqan ekan.

Aziz oʻquvchi, janjalni tovuqlar chiqardimi yoki boydan
chiqdimi, buni na Mustafo biladi, na Ulbibi aya biladi. Shuning
uchun bu janjal haqida sizlarga biz ma'lumot beramiz.
Esingizdami, boy Zulfizarga ogʻiz solganda, qizni qochirib
yuborishni Ulbibi ayaga Tanaboyning katta xotini Gulsum
maslahat bergan edi. Bu gap boyning qulog`iga yetgach,
«dushman oʻz uyimda ekan-ku» deb jahl ustida Gulsumga
uch taloq qoʻyib yubordi. Uning bu ishi xudoga xush
yoqmadimi, omad undan yuz oʻgirib, qoʻl urgan ishi
chappasiga keta boshladi. Xoʻja Nasriddin bilan oʻrtalarida bo`lib
o'tgan mojaro boyning yuzini shuvut qildi. Ko`pchilikning
orasida misqollab yiqqan obroʻsi yer bilan bitta bo`ldi.
Uyalganidan koʻchaga ham chiqolmaydi endi. Katta xotinning
ketib qolgani roʻzg“orga o`z ta'sirini ko`rsatdi. Kichik
xotinlarning ro`zgʻor tutishga uquvlari bo`lmagani uchun ular
katta kundoshlariga suyanishardi. Shu bois har kuni uyda janjal.
Bir ish chiqsa, aybni bir-biriga solib, to`polon koʻtarishadi.

Ikki kun oldin xotinlaridan qaysi biri uzum shinnisini
tashqarida unutib qoldirgan ekanmi, oftobning tigʻida shinni
bijg'ib sirkaga aylanibdi, supada yer titib yurgan tovuqlar esa
shinnini yeb, bari tirrayib qolibdi. Shu bahonai sabab,
anchadan buyon ichiga yutib kelayotgan alamini kimdan
olishini bilmay yurgan boy shu bugun toʻpolon koʻtargan
ekan.

— Senlar xotin emas, boshga bitgan balo bo'ldinglar! —
dedi boy kuchanib. — Dastlaringdan roʻzgʻ“ordan baraka
koʻtarildi!




— Toʻrtta tovuqqa shunchami? — deya xotinlar ham
chug'ʻurlashib ketishdi. -— Buncha ziqna boʻlmasangiz. Yuz
tilloni bir darbadarga oʻz qo`lingiz bilan berganda ogʻrinmagan
joningiz to'rtta tovuqqa achishyaptimi? Eshitganlar nima
deydi?

— Gulsumning qadri o'tdi! — dedi boy katta xotinini nom
olib. — Aslida senlarni quritib, oʻshani olib qolganim ma'qul
ekan!

Bu gap xotinlarning hamiyatiga tegib ketdi. «Sen yomon,
ana u ayol yaxshi» desa, har qanday ayolning ham gʻururi
yerga urilganday boʻladi-da. Ayollar oʻzi shunaqa: olamda
oʻzidan boshqa goʻzal va aqlli ayol yoʻq, deb o`ylaydi va buni
eriga tushuntirish uchun butun umrini sarflaydi.

— Haliyam kech emas, qaytaring o`sha ona xotinni! —
piching qildi hozircha birinchi xotinlikka da'vogarlik qilib
kelayotgan ikkinchi xotin Toʻtigul burnini jiyirib.

— Oʻchir! — dedi boy jahl bilan. Lekin oʻzi ham o`chdi.
Birpas patlari pirpirab yotgan tovuqlarga ichi achigandek
termulib turdi-da: — Bularni axlatga chiqarib tashlanglar! —
dedi. Xotinlar qimirlashganda boy fikridan qaytdi. —
Tovuqlarning patini yulib olinglar, yostiq-postiq tikkanlaringda
yarab qolar. Goʻshtini esa kuchukning oldiga tashlanglar!

Bu yumush Toʻtigulning koʻrsatmasi bilan kenja xotin
Mo'ʻ`minaxonning zimmasiga yuklatildi. Mo“minaxon ming'irlagancha oʻlgan tovuqlarni bittalab patini yuldi, harom
goʻshtni hovlidagi tandirning ustiga choshlab qoʻydi...

Tomoshaning keyingi qismi tun oqqanda boshlandi. Bu
paytda tun yorishib, atrof-tevarakni juda yaxshi koʻrish,
uzoqdagi tovushni ham eshitish mumkin edi. Tanaboy zarurat
bilan hovliga chiqdi. U avvalida hech narsaga e`tibor bermay,
choponini yelkasiga tashlagancha hovli etagidagi xalajoy tomon
ketayotgan edi, birdan tandir ustidan bir narsa tap etib yerga
tushdi. Boy yalt etib o`sha tomonga qaraganda, yana uch marta
tap etgan tovush eshitildi. Tandir ustidan tushgan maxluqlar
bir-bir qadam bosib, boyga yaqinlasha boshladi.

— Lo havlo valoquvvata! — degancha turgan joyida qotdi
boy. Ayniqsa, oy shu'lasida maxluqlarning soyasi qarshi devorga
tushib, bahaybat koʻrinish berganidan keyin boyning oʻtakasi
yorilib, «vah» dediyu, oʻzini yerga tashladi. «Vah» degan




tovush tun sukunatida shunday jarangladiki, xotinlarning
uyqusini qochirib yubordi. Dastavval Toʻtigul, undan keyin
Mo`minaxon otilib hovliga chiqishdi-da, boyning yoʻlakchada
gumbazday boʻlib yotganini koʻrib, dovdirab qolishdi. Ikki
kishilashib yarim oʻlik jussani suyab ichkariga olib kirishdi.

Tanaboy yuziga suv sepilgach, oʻziga kelib koʻzini ochdi:
nimalarni koʻrdi o'zi biladi, keyin xona shiftiga termulib
yotaverdi. Bir nimalar deb gapirmoqchi boʻlardi-yu, tili
tanglayiga yopishganday ovozi chiqmas, labi qimirlardi, xolos.

— Sizga nima boʻldi, to`ram? — deb so`radi Toʻtigul uni
sochiq bilan yelpib, labini tishlagancha piq-piq yig'larkan. —
Nega gapirmaysiz? Nimadan qo'rqdingiz? Ajina-pajina
chaldimi, nima balo?

Boy jim, uni chiqmaydi. Uning kayfiyati xotinlariga ham
urdi. Endi ular vahimaning qanotlari ostida pisib, jim
oʻtirishardi. Tong oʻz jilvasi bilan vahimani nari surib, tashqari
yorisha boshladi. Yorug'lik asta-sekin ichkariga ham kirdi. Shunda
bayning lablariga uchuq toshganligi koʻrindi.

— Qattiq qo'rqibsiz, to`ram, — dedi To`tigul, — labingizga
uchuq toshibdi. Uchuq toshgani yaxshi. Bo`lmasa, qoʻrquv
ichkariga urib, oyoq-qoʻlingizni shol qitib qoʻyardi.

Tanaboy oʻziga kela boshladi. Garchi yuzida unchalik
oʻzgarish bilinmasa-da, u endi oldingidek mum tishlab
olmagan edi.

— Kechasi tashqariga chiqsam, tandir ustidan uch-toʻrtta
maxluq tap etib yerga sakradi-da, bir-bir qadam bosib, men
tomon bostirib keldi, — dedi boy zo`riqib, — soyasi ajdarga
oʻxshaydi. Endi tamom dedim...

— Boʻldi, koʻp gapirmang, oʻzingizni urintirib qo`yasiz,
toʻram, — dedi Toʻtigul boyning peshanasidagi reza-reza terni
sochiq bilan artib olarkan, Moʻminaga qatiq va qozonkuya
olib kelishni buyurdi. — Ozgina qatiq ichirib, yuzlaringizga
qozonkuya surib qoʻysak, yuragingizga quvvat boʻladi. Kun
yorishsa tabib chaqiramiz, dam solib qoʻysa, otdek boʻlib ketasiz.

— Otdek deysanmi? — inqilladi Tanaboy. — Otga yem
berish eslaringdan chiqmasin!

— Qanaqa odamsiz? — jerkib berdi Toʻtigul. — Oʻzingiz
o'lay deyapsiz-u, yana otni oʻylaysiz... Tur, Moʻmina, aytganlarimni olib kir!




Mo`mina itoatkorlik bilan tashqariga chiqib ketdiyu, fursat
oʻtmay uning chinqirigʻi eshitildi. Qo`zg'alishga majoli kelmay
yotgan boy yarim xezlandi.

— Chiqib qara, Toʻti, yana nima gap? — dedi boy qaltirab. —
Mo'minaning ovozimi?

To'ʻtigul ostona hatlab tashqariga chiqdi-yu, u ham «voy»
deb yubordi, so`ng «Yo, tavba!» dedi-da, orqasidan qahqah otib kuldi. Qiziq, Moʻ“minaxonni choʻchitib, orqasidan
Toʻtigulga kulgi uygʻotgan narsa nima edi? Bu kechasi boyni
qo`rqitgan va kunduzi kulgiga aylangan tovuqlar edi. Haqiqatan
ham supadashir yalangʻoch, qip-qizil goʻsht — pati yulingan
tovuqlar bemalol yuribdi. To'tigul kulgisini jilovlay olmay
ichkariga kirdi-da:

— Qattiq kuyingan ekansizmi, tovuqlaringizga qayta jon
kiribdi, — kulgidan o`zini zo`rgʻa tiyib, koʻrganlarini gapirarkan,— oy yorugʻida jonlari tanalariga qaytibdi, — dedi.

— Esingni yeganmisan sen telba xotin! — Boy To'tigulni
jerkib berdi. — Tanadan chiqqan jon qushi qayta qafasga
kirarmikan? O`zlaringni telbaliklaring yetmaganday, meni
ham jinni qilasanlar chogʻi? Kulmasdan gapir!

— Tovuqlar o'lmagan ekan, ana, bir hol boʻlib... —
Toʻtigul gapini oxirigacha yetkazolmadi, yana qah-qah otib
kuldi. Xonaga kirgan Mo'minaxon ham unga qoʻshilib kuldi.

— Oʻlmagan boʻlsa, kecha nega ulaming patini yuldilaring?

— Kecha oʻlgan edi, bugun tirilibdi-da, — dedi Foʻtigul
labi-dahanini yigʻishtirib.

— Kecha tovuqlarga nima bergandilaring?

— Nima beribmiz? — dedi xotinlar baravariga. — Oftobda
bijgʻib yotgan shinnini yegan bo`lsa kerak-da!

— Qanaqa shinni?

— Mo'ʻminaxon, boring, olib keling! — dedi Toʻtigul. —
Hovlidagi chorpoyaning ustida bitta piyola turibdi. Yuq-puqi
qolgandir. To'ram koʻrsinlar.

Mo`minaxon olib kirgan piyoladagi shinni yuqini hidlab,
boyning basharasi bujmayib ketdi.

— Puf. buning sirkaga aylanibdi-ku! Hidi odamni mast
qiladi-yu, buni yegan tovuqlar nima boʻlardi?

— Mo`mina bir chetga olib qo“ymagan-da! — Aybni kichik
kundoshga agʻdardi Toʻtigul. — Olib qoʻysa, qoʻli sinadi buni!




— Oʻzing-chi? — dedi boy uni jerkib. — O'zing olib
qoʻysang oʻlarmiding!

To'tigul javob berish o'rniga iddao qildi:

— Siz meni yoman koʻrasiz, nuqul uning yonini olasiz,
yosh-da!

— Kampir bo`lib qolganman, deng! — kesatdi Mo'mina.

— Yonini olsangiz, tili chiqadi buni!..

— Gap talashishda bir-biringdan qolishmaysanlar, — dedi
boy jahl bilan. — Ishni ham shunday talashganlaringda, shuncha
janjal qayerda edi. Ikki yorti bir butun boʻlmas ekan. Gulsum
baribir boshqacha edi. Ikir-chikirgacha e'tibor berardi... Bo`lar
ish bo`ldi, endi Xolmatni chaqiringlar-da, tirik goʻshtlarni
so'ydirib, tuzlab olinglar! Bu gaplar begonaning qulogʻiga
borib yetsa bormi, o`lgunlaringgacha kulgiga qolib ketasanlar.
Shusiz ham bu hovli kulgiga nishon boʻlib turibdi.

Tanaboy inqillab oʻrnidan turdi-da, choponini yelkasiga
tashlab, haqiqiy manzarani o“z ko'zi bilan koʻrish uchun
hovliga chiqarkan, beixtiyor kulib yubordi. Lekin uchuqdan
tirishgan labining og'rig'iga chiday olmay, tezda labi-lunjini
yigʻishtirib oldi.

Shu kunlarda uning katta gavdasi nazarida mushtdek boʻlib
qolganday edi. Bu ketishda xonadonidan qut-baraka uchib
ketadi. «Gulsumni qayta nikohlab olmasam boʻlmas, — deb
xayolidan oʻtkazdi. — Albatta, uni bu uyga qaytaraman!»

Tanaboy birorta mulla bilan maslahatlashmoqchi edi,
fikridan qaytdi, gap-so`z koʻpayishini istamadi. Shaharga
borib, oʻsha yerdan sinashta mulla topib, niyatini ma'lum
qiladi.

Shu kunlarda Xoʻja Nasriddinning yangi-yangi hangomalari
chiqib, Buxoroda ovoza boʻldi. Boyu boyonlar hushyor tortib
qoldi. Hech kim uning kulgi qilichiga roʻbaroʻ kelishni
xohlamasdi. Tanaboy uning sovuniga kir yuvib, qoʻli qavardi.
Shu bois shaharga borishdan oldin har bir qadamini taroziga
solib koʻrdi va Xo'ja Nasriddinga yoʻliqtirmagaysen, deb xudoga
tavallo qilib, keyin yoʻlga chiqdi.

Shaharga bordiyu boshi qotdi. Kimga uchrashish kerak?
Albatta, qoziga-da. Qozidan boshqa tanishi yoʻq bu yerda.
Uf, yana oʻsha ko'rnamak qozining oldiga boradimi? Boshqa
iloj yoʻq, hozir gina-guzorlik qilib oʻtiradigan paytmi?




Boy yana qozini qora tortib bordi. Niyatini shartta-shartta
aytdi.

— Iloji yo'q narsaning oʻzi yo'q bu dunyoda, — dedi
qozi boyning niyatidan voqif bo'lgach. — Qadrdonimiz Turdi
maxsumga aytsak, hamma rasm-rusumni imi-jimida saranjom
etadi. U bunaqa ishlarning piri-ku! Ha, aytgancha, xotiningni
0721 rozimi?

— Razi boʻlmay qayerga borardi? — dedi Tanaboy
bepisandlik bilan. — Qariganida kim ham olardi uni?

— Siz aytaverasiz-da, boy! — dedi qozi. — Xotinlar
g'ururli keladi. Oʻzlari istashmasa, ularni majburlash shariatda
man etilgan. Bu masalada ham oʻtgan galdagiday goʻstohlik
qilib o'tirmang yana.

Tanaboy yelka qisdi.

— Bir bo'ldi-da.

— Ayb oʻzingizdan oʻtdi, — dedi qozi o`zini oqlab, —
oʻsha kimsaning kimligini bildingizmi?

— Men uning Xoʻja Nasriddin ekanligini tush koʻribmanmi?

— Tush deysiz, uni tushga kirgulik qilmasin! Shuning uchun
bundan buyon oʻzingizga ehtiyot bo`ling. Boring-da, avval
xotiningizni roziligini oling. keyin maslahatlashurmiz!..

Tanaboyni joʻnatib yuborgan qozi tezda Turdi maxsumni
chaqirtirdi, u bilan nikoh-taloq masalasida kelishib qoʻydi.

Boy ertasi kuni peshinga yaqin, ogʻzi qulogʻida qozixonaga
kirib keldi.

— Men sizga aytmaganmidim, xotin rozi!

Qozi maxsumni chaqirtirdi. Maxsum kelgach, xuddi
dahshatli narsaga qarshi borayotgandek yoki sirli voqea haqida
gaplashayotgandek, uchalasi tiq etgan tovushdan choʻchib,
pichirlashni boshlashdi. Shu payt yerdan chiqdimi,
osmondan tushdimi, ostonada Xoʻja Nasriddin paydo
boʻldi.

— 0, jamoat jam-ku! — dedi u ichkariga kirib. — Shu
yerdan oʻtib ketayotgan edim, taqsirim bilan koʻrishib,
muborak qoʻllarini olib o'tmasam uyat chiqar, deb kirib
kelaverdim endi.

Qozi uni xushlamayroq qarshi oldi. Buni sezgan Xoʻja:

— Bilasizmi, taqsir, — dedi davradan joy olib, — oq tuya
haqidagi gurungimiz chala qolgan edi. Buni sizga aytmasam




ham bo'ʻlardi-ku, lekin shu kecha o`sha oq tuya tushimga kiribdi,
deng...

Qozi darrov gapning nishabini toʻgʻirlab qoʻydi.

— Gapingizga tushundim, Xoʻja. Hozir bitta masalani hal
qilaylik, soʻng siz bilan bafurja gaplashib olamiz, xoʻpmi?

Xoʻja hamma narsaga qiziquvchan emasmi:

— Qanaqa masala ekan? — deb so`radi. — Aytsinlar, bizning
ham yordamimiz tegib qolar.

Yutqazib qoʻygan qimorbozday koʻzlari baqrayib, nima
deyarini bilmay, sarosimaga tushib qolgan qozi:

— Nikoh masalasi, — deb yubordi.

— Nikoh Payg`ambarimizning koʻp savob farzlaridandur!
Qani, eshitaylik-chi.

Hali Xo'ja Nasriddin kirib kelganda maxsumning gapi chala
qolgan edi. U qozining ishorasi bilan gapida davom etdi:

— Nikoh erning ixtiyorida, er xohlasa, xotin nikohga
o'taveradi. Inshoolloh, ertaga oʻzim sizlarni nikohlab
qo'yurman.

Toʻgʻri, bu yerda maxsum gapni qisqa qildi. Tanaboy ham
ichida shuni kutib turgan edi. Chunki maxsum gapni cho`zsa,
Xoʻja Nasriddin aralashib, bir ishkal chiqarardi. Boyning o`zi
Xoʻjaning yuziga qaramaslikka harakat qilib, boshini egib
o'tirgandi. Maxsum unga qarab gapirgandan keyin, Xoʻja:

— E, boy ota, oʻzlarimi? — dedi xuddi boyni endi
taniganday, u bilan soʻrasharkan. — Salomatmilar, bizning
saman ot oriqlab qolmadimi? Oʻb-bo siz-ey, bu odamni
qayerda koʻrgan ekanman, deb kelganimdan buyon tusmollab
o'tirgan edim, bu kishi oʻzimizning eski qadrdonimiz ekanlarku! Buni qarang, shu yerda tanishgan edik, yana shu yerda
uchrashib turibmiz. Dunyo tor deganlari shu-da. Bahay,
yanglish eshitmagan bo`lsam, yana xotin olyaptilarmi deyman?

— Yo`q, yoʻq, — shoshib qoldi maxsum, — taloq qoʻygan
xotinlarini qayta nikohlariga olmoqchilar, Shunga nikohlab
qoʻying deb kelibdilar.

— Shundoq, shundoq, — uning gapini tasdiqladi Tanaboy.

— Taloq qilganingizga necha kun boʻldi? — deb soʻradi
Xo'ja Tanaboydan.

— Uch oydan sal oshdi chamamda.




— E, uch oydan oʻtgan boʻlsa, iddasi oʻtgan ekan-ku!

— Iddasi oʻtgan bo`lsa nima qilibdi? — dedi Turdi maxsum
hayron boʻlib.

— Domla qaysi madrasani xatm qilganlar? — deb soʻradi
Xoʻja Turdi maxsumga qosh qoqib. — Iddasi oʻtgan xotinni
taloq qoʻygan eriga qayta nikohlab boʻlmasligini taqsirim
bilmaydilarmi, deyman.

Maxsum duv qizarib ketdi va uquvi noqisligini yashirishga
harakat qildi:

— Er birlan xotun bir-birini istab tursa, iddaga qarab
turadimi?

— Shariatda taloq qilingan ayolning idda muddati
tugasa, eri ul ayolni qayta oʻz nikohiga ololmaydur. Oladigan taqdirda taloq qilingan xotunni avval oʻspiringamu.
boliqqamu yo parrandagamu nikohlamoq, ana undan keyin
xotunni nikohiga olgan oʻspirinmu, jonzodmu taloq beradi.
Shundan so'gʻin xotunni birinchi eriga nikohlamoq lozim
boʻlur, — dedi Xoʻja Nasriddin va qoʻshib qoʻydi: — Ikkinchi taloqdan keyin boz idda lozimdur. Buni unutmasunlar, taqsir.

Tanaboy uf deb yubordi.

— Nega uf tortasiz? — Xo'janing gapiga laqqa tushgan
qozi boyga dalda berarkan, — Kichkina xotinlaringiz bilan
yashab yuribsiz-ku! — dedi, keyin Xo`jadan soʻradi: — Faloq
qilingan ayolni qanaqa jonzodga nikchlasa bo`lur?

— Masalan, xo'rozga, — deb yubordi Xoʻja tavakkaliga. —
Xo`roz taloq bergach, to'qson kundan keyin ayolni yana
boy otaga nikohlash mumkin.

— Xoʻrozga? — dedi maxsum ukki koʻzlarini qisib. —
Xoʻroz qanday taloq beradi? Uning tili yoʻq-ku?

— Xo'rozning o'lishini kutasizlar-da.

— Xo'roz qachon oʻladiyu, qachon nikoh oʻqiladi?

— Sabr qilgan albatta murodiga yetadi. Nikoh degani —
sabr deganida, birodarlar!

— Boybobo xoʻrozni soʻysalar-chi? — Turdi maxsum
masalaga yechim topganday xursand boʻlib ketdi. Bunga
Xo'janing javobi tayyor edi:

— Boʻlmaydi! — dedi Xoʻja oʻzini jiddiy tutib. — Mabodo
hoy ota xoʻrozni soʻysalar, erning qotiliga aylanadilar!




— Xoʻsh, — dedi maxsum masalani koʻndalang qo`yib, —
xoʻroz oʻz ajali bilan oʻlmasa, til chiqarib taloq deyolmasa,
uni soʻyib bo`lmasa, unda nima qilmoq kerak?

— Buning yoʻli oson, — dedi Xoʻja Nasriddin bu mushkulni
oson qilib, — ayol nikohlangach, xoʻroz mullaga berib
yuboriladi, mulla xoʻrozni uyiga olib borib so'yadi va xun
haqi evaziga tovuq goʻshtini qoziga olib kelib beradi, qozi esa
mullaning, ya'ni «qotil»ning gunohidan oʻtadi, qarabsizki,
nikoh oʻz-oʻzidan bekor boʻladi. Ana shundan keyin ayol
boy otaga qayta nikohlanadi. Qarabsizlarki, mulla nikoh
oʻqigani uchun bir-ikki tangalik, qozi pochcha taomlik, boy
ota xotinlik bo'ladilar. Lekin baribir nikoh xoʻroz soʻyilgandan
keyin toʻqson kun oʻtgach o`qiladi.

— Axir xoʻroz bilan xotin... — duduqlandi maxsum.

— Sizni tushundim, taqsir, — dedi Xo`ja Nasriddin. —
Xotin xoʻroz bilan bir kun ham bir yostiqqa bosh qo`ymagandan keyin iddaga balo bormi, demoqchisiz, shundaymi?

— Ha-da! Shunday ekan, iddaning nima keragi bor? —
gapga qo'shildi qozi.

— Toʻgʻri aytasiz, iddaga balo bormi? Nikohlab yuboravyeringlar!

— Hammasi toʻgʻri ekan, gapni nega aylantirasiz bo`lmasa, Xoʻja?

— Bir kuni qoʻshnimiz «eshagingizni berib turing, bozorga borib kelay», deb hovlimizga kirgan edi, men «Eshagim
qora», deb uning rayini qaytardim. U «qora eshakni minib
bo'lmaydimi?» deb soʻragan edi, «eshakni bergim kelmagandan keyin bir nimani bahona qilishim kerak-ku», dedim.
Xuddi shunga oʻxshab, suhbatlaringga qo`shilgandan keyin
bir nima deyishim kerak-ku, toʻgʻrimi? — dedi Xoʻja Nasriddin kulib. — O'ylaymanki, suhbatimiz maroqli va foydali
bo`ldi. Lekin bir masala yechilmay qoldi. Hammalaringiz bu
nikohdan bir nimali boʻlib turibsizlar, faqat men quruq
qolib ketyapman. Shunday ekan, qozi pochcha, mening
ham ulushimni chiqarib bersalar.

— Qanaqa ulush? — deb soʻradi qozi koʻzlarini yiriklashtirib,

— Hali, bu masaladan keyin sening masalangni gaplashamiz degandingiz, — dedi Xoʻja Nasriddin bu yerga




kelishidan muddaosi nima ekanligini qoziga tushuntirib. —
Tushimga oq tuya kiribdi. U bir oʻzi emas ekan, oldida
boʻtalog'i ham bor ekan.

— Hmm, shunga nima boʻlibdi? Men senga oq tuyaning
haqini to`laganman-ku!

— Tonmayman, lekin boʻtaloqni nima qilamiz, qozi
pochcha? Bir kun kelib u ham tuyaga aylanadi-ku. Agar bir
nima atab yuborsangiz, boʻtaloq tushimga kirib, meni bezovta
qilmasmidi, deyman-da.

Qozining tishlari g'ijirlab ketdi. Haydab yuboray desa,
Xoʻja Nasriddinning tilidan qo'rqdi. Noiloj oʻrnidan turdida, Xoʻja Nasriddinning bilagidan ushlab tashqariga boshladi
va yigirma tillani berib, kuzatdi.

PARPI CHAPANI

Oʻgʻri bazzozni tunda, butun shahar uyqudaligida bosdi.
U koʻzini ochsa, xonada allaqanday sharpa, goh koʻrinib,
goh g'oyib boʻladi. xotirjam va ohista harakatlanadi. Qoʻllarini
oldinga choʻzib paypaslanadi. Uning nigohlari nimani
izlayapti o'zi? Bu sharpa kim? Uxlayaptimi yoki tush
koʻryaptimi? Bazzoz bu savollarga javob topa olmas, koʻzi
ochiq-u, oʻlikday qimirlamaydi. Ana, uyda yana bir sharpa,
orqasidan yana bir sharpa, endi ular uchtaga aylandi va
bazzozning ustiga bostirib kelardi. Kelishyapti-yu, ularning
shivir-shiviri quloqqa aniq-tiniq eshitilyapti. Bazzozning
koʻzlari yiriklashib, koʻrayotganlari tush yoki allaqanday
sharpalar emas, balki haqiqiy oʻgʻrilar edi. Bazzoz qo'rqib
ketdi, turishga xezlangan edi, majoli yetmadi, tanasida jon,
baqiray desa — zabon yoʻq.

O'ʻgʻrilardan biri boshi uzra egilib, bazzozning ko'zi va
ogʻzi ochiqligini ko`rdi-da, ochiq og'izga kaftini bosdi. Bazzoz
indamadi, «indamasam, ziyon yetkazmay, zora qaytib
ketishsa», degan xayolga bordi. Ammo havo yetmay nafasi
siqilgach, tipirchilay boshladi. U bu oʻgʻrining basharasini
qayerdadir ko`rganday yoki kimdandir bu haqda eshitganday
boʻldi-yu, eslay olmadi. Nimagadir qoʻllariga jon kirdi. U
ikki qoʻli bilan ogʻziga bosilgan qo`lga yopishdi.




— Baqirmaydi! — dedi oʻg`rilardan biri birov eshitib
qolishidan choʻchiyotgandek past ovozda bazzozni bosib
turgan sherigining yengidan tortib, so`ng bazzozdan: —
Baqirmaysan-a? — deb soʻradi. — Baqirsang oʻzingga javr!
Bugungi daromadning yarmini bersang, oramiz ochiq. Senga
qo'l tekkizgan — eshak!

Bazzoz chuqur-chuqur nafas olib, biroz oʻziga keldi va
tomog£ʻining ostini silab-silab, yalinchoq ovozda:

— Kimsizlar? Menda hech vaqo yoʻq, — dedi xirillab. —
Rahm qilinglar, musulmonlar.

— Shunday ham senga rahm qilib oʻtiribmiz-ku, — dedi
yana oʻsha ovoz, — chavoqlamaganimiz rahm qilganimiz
emasmi? Boʻ`g'izlaganimizda nima qilarding? — Belbogʻiga
ilingan qinni ushlab qo`ydi oʻgʻri. — Shu yaxshiligimiz uchun
bizlarga mukofot berishing kerak, gapim toʻgʻrimi? Qani,
boʻl, boringni chiqar-chi, vaqtimiz ziq. Hali xoʻrozlar
qichqirguncha qiladigan ishlarimiz koʻp.

Qoʻrquvdan qaltirayotgan bazzozning turishga ham chog'i
kelmadi, oʻgʻrilarning oʻzi yordamlashib yubordi. Oʻg`rilardan
biri sham yoqdi. Xona judayam yorugʻ bo'lib ketmasligi uchun
ikkinchi qoʻli bilan shamni toʻsdi. Xona gʻira-shira yorishdi.
Shu gʻira-shirada zugʻum qilib turgan o'gʻrining labini turtib
chiqqan soʻyloq tishlari yanada qo'rqinchli ko`rinib ketdi.

Bazzozni itarib yuborishdimi yoki o`zi yugurib bordimi,
oʻzini xona burchagidagi sandiqning oldida koʻrdi. Qoʻrquvning
zoʻridan boʻlsa kerak, sandiqni qanday qilib ochganini,
sandiqdan bir hamyonni olib, oʻgʻriboshi — soʻyloq tishli
kishining qoʻliga tutqazganini bilmadi. Oʻg`riboshi hamyonni
qo`lida oʻynatib, chamalab koʻrdi-da:

— Hammasi shumi? — deb soʻradi bazzozdan. — Yerga
ko'mib qo'ʻyganlaring ham bormi?

— Bori shu, — dedi bazzoz qoʻl qovushtirib. — Yolgʻon
aytsam, tepada xudo turibdi.

Oʻgʻriboshi bamisoli tirik murda bilan gaplashayotgandek
edi. Chunki allaqachon bazzozning tanasidan joni chiqib
ketgan-u, vujudi sovib, muzga aylanganday edi.

— Mayli, gapingizga ishondik, — dedi oʻg`riboshi bazzozga
rahmi kelib va hamyonni saxiylik va bepisandlik bilan sherigining
qoʻliga berdi-da, soʻng bazzozning yelkasiga «doʻstona» qoʻl




tashladi. — Endi, taqsir, gap bunday: bitta qasam ichib
yuboradilar-da.

— Nima deb qasam ichay?

— «Agar qoziga arz qilsam, xotinim uch taloq bo'lsin»,
deb qasam ich!

— Agar qoziga arz qilsam, xotinim uch taloq boʻlsin! —
oʻg'rining gapini takrorladi bazzoz.

— Ana, — dedi oʻg'riboshi bazzozning yelkasiga qoqib, —
ishimiz silliq bitdi. Tushunganning sadagʻasi ketsang arziydi.
Bundan buyon tilingga mahkam boʻl, xoʻpmi, yana xotindan
ham ajralib qolma!..

O'g'rilar ketib, joni omon qolganiga shukr qilsa-da,
bazzozning tonggacha qayta koʻzi ilinmadi. Ey, xudo, qanday
dahshat! Koʻzini yumsa, so“yloq tishli o'g'rining afti namoyon
bo'laveradi, koʻzini ochsa — yo`qoladi. Bazzozning toza sillasi
qurisa-da, biroz yengil nafas oldi. «Oʻtgan ishga salavot, —
dedi oʻziga-oʻzi taskin berib, — jonimni olishsa nima bo`lardi?
Mol topiladi, jon topilmaydi». Oʻziga har qanday taskin
bermasin, turib-turib yana oʻsha manzara koʻz oldiga kelar,
oʻg'rilarga nisbatan g`azabi oshaverardi. Mol achchig'i — jon
achchigʻi, deydilar.

Nimalar boʻlyapti oʻzi? Bir kunda topgani bir kechada
havoga sovrilib ketsa-ya?..

Buxoroga chetdan elchi keldi, karvon keldi, degan xabar
tarqalsa, hamma savdogarlar, ayniqsa, bazzozlarga xudo
beradi. Latta-puttaning, hatto oʻtmas, chang bosib yotgan
matolarning ham narxi oshib ketadi. Kimdir qimmat sotgisi,
kimdir arzon sotib olgisi keladi. Bazzozlar esa bu xabarni
oldinroq bilishadi va karvon kelishidan bir-ikki kun oldin
arzon sotib olinadi, keyin qimmatiga sotiladi. Hunarmandkosiblarning qoʻli ham pul koʻrib qoladi shu kunlarda.

Kecha ertalab Kobuldan karvon kelibdi, degan xabar
Abdullaxon timiga yetib kelishi bilan Saidali bazzoz tezda
chaqqon gumashtalaridan birini karvonsaroyga yuborib,
kobullik savdogarlar qanaqa matolarga qiziqishlarini bilib oldida, xabar quloqlab ketmasidan bozordagi shoyilarni arzongarovga baylashib, nasiyaga do`koniga joyladi. Keyin oʻzi
karvonsaroyga borib, mollariga xaridor tanlab, har olchinini
ikki tangadan baylashgan shoyisini to`ri tangadan pulladi.




Yoʻq joydan kissasi qappaydi. Ish bilganga ming tanga,
deganlari shu-da. Nima boʻlsa-da, bozor koʻrgan bazzoz.

Bu yogʻini soʻrasangiz, Saidali Muslim bazzozning kenja
oʻgʻli edi. Muslim bazzozning toʻrtta oʻgʻli boʻlib, uchtasi
otasining qoʻlini olgan, ular Abdullaxon timining orqasidagi
usti qamish bilan yopilgan rastalarda boʻz savdosi bilan
shugʻullanishardi. Ota esa oʻgʻillariga maslahat berib, ishlarini
boshqarib yurardi. Kenja oʻgʻli Saidalini esa o'qimishli qilish
niyatida, bozorga yaqinlashtirmasdi. Niyatini amalga oshirish
uchun bolani madrasaga berdi. Saidalining o`qishga tobi yoʻq
edi. Madrasaga bir kun borsa, bir kun bormasdi — asosiy
vaqtini akalarining oldida — bozorda oʻtkazardi. Darsxonada
siqilib oʻtirish unga yoqmasdi, yuragi tars yorilib ketay derdi.
Otasi bir necha bor uni akalari yonida koʻrib, jahli chiqdi:
nasihat qildi, so`kdi, urdi — foydasi bo`lmadi. Oxiri uni ham
akalari qatoriga qo'shdi.

Saidali savdo ishini shu darajada egalladiki, akalari bu
sohada uning oldida ip esholmay qolishdi. Xonador
boʻlgandan keyin alohida doʻkon ochdi. Shu paytgacha boʻz
savdosi bilan shugʻulanib yurgan Saidali doʻstlaridan qarz
koʻtarib, bir-ikki Eronga borib-kelib, kattagina sarmoya
to`pladi, timning ichkarisidan joy olib, qimmatbaho matolar
savdosini yo`lga qoʻydi...

Shu bugungacha omadi yurishib, dimogʻi chogʻ edi, birdan
shunday boʻlib qoldi. Ertalab boloxonadan tushdi-da, tahorat
olib, bomdodni oʻqidi. Har kuni ochilib-sochilib oʻtiradigan
odam dasturxon atrofiga kelib motam tutdi. Uning bu
kayfiyatini uydagilar charchoqqa yoʻydi. Shu-shu bazzoz oʻz
yog'iga o`zi qovurilib yuraverdi...

Parpi oʻgʻri ishining bu qadar silliq kechganidan mamnun.
Bazzozdan ungan o`ljani boʻlishib, sheriklari bilan tungi
koʻrshapalaklardek kavak-kavaklariga kirib, koʻzdan gʻoyib
boʻlishdi. Endi kunduz kuni chiroq yoqib qidirsangiz ham
topolmaysiz ularni. Shu o`rinda muhtaram oʻquvchilarga Parpi
chapanini tanishtirib o`tsak, ziyon qilmas? Agar u haqda
eshitish zerikarli bo`lsa, bu lavhani tashlab o`tsalar ham
boʻlaveradi. Chunki hamma oʻgʻrilar bir-biriga oʻxshaydi.

Parpining laqabi «chapani», u har qanday nayrang va
qingʻir ishlarga ustasi faranglardan. Oʻgʻriligini hamma bilsa



da, birov uning mushugini pisht demaydi. Undan qozigami,
mingboshigami, shahar hokimigami arz qilib baraka topish
u yoqda tursin, aksincha, boshga balo orttirish hech gap
emas.

Yoshlikdagi kasallik asoratimi — yuzlari mandarin poʻstiday
dag'al, soʻyloq tishlarini yashirish uchun lablarini bir-biriga
juftlashga harakat qiladi-yu, uddasidan chiqolmaydi, shuning
uchun ahyon-ahyonda qoʻli bilan ogʻzini toʻsib-toʻsib qo`yadi.
Kasbiga yarasha basharasi ham qoʻrqinchli. Nima balo, xudo
odamlarning basharasini kasb-koriga qarab yaratadimi? Oʻg'riqaroqchilikni kasb qilgan chapanining koʻrinishi xunuk edi.
Ana shu xunuk basharasi, olayib ketadigan oʻtkir ko'zlari
bilan har qanday raqibni bir qarashda jonini olib qoʻyardi. U
oʻrta bo`yli, lekin chayir, chaqqon-chaqqon xatti-harakatlari
uning serg`ayrat, uddaburon, o`z ishiga pishiq va chapaniligini
koʻrsatib turadi...

Hech kim onadan o`gʻri-kazzob boʻlib tug'ilmaydi. Parpi
ham shunday — qishloqda oʻtgan dalatob bola edi. Bolaligida
koʻp kasal boʻlgan, ayniqsa, yuziga tez-tez toshib turgan
suvchechak izlari unga butun umr bolaligini, kasalmand
kunlarini eslatib turadigan bir tamgʻa bo`lib qoldi. Suvchechak
izlari uni xunuk ko`rsatardi. Tengdoshlari uni masxara qilib
kulishganida tap tortmay tikkasiga tashlanadigan odati bor
edi. U dovyurak bola edi. Hatto oʻzidan katta bolalarga ham
zo'ravonlik qila olardi.

Parpi otasini eslay olmaydi, otasi Parpi tugʻilgandan bir
yil o'tib tomdan yiqilib oʻlgan, oradan besh yil oʻtib onasi
kasallikdan oʻtib ketdi. Bola bechorahol opasining qoʻlida qolib
ketdi. Opasining eri cho`pon, kuni qoʻylarning orqasida oʻtar,
topgani zoʻrgʻa ro'zg`orga yetar, xullas, o'rtamiyonadan past
hayot kechirishardi.

Parpining bo`yi choʻzilib, pochchasiga tap-tayyor dastyorga aylandi. Pochchasi bilan birga qoʻy boqdi, ro`zgʻordagi
boshqa ishlarda opasiga yordam berdi. U ko'pincha pochchasi
bilan dalada bo'lardi. Bir kuni dalada qo`y boqib yurganlarida
pochchasi uni allaqanday bir yumush bilan qishloqqa yubordi.
Qishloqqa kiraverishda odamlarning tomorqa yerlari ko`p edi.
Shu tomorqalarning birida qovun-tarvuz ekilgan bo'lib,
qovunlar endi-endi xamakka aylangan. Bolaning xamakka




havasi keldi, bittaginasini uzib yegisi keldi. Bo'ynini choʻzib
chor atrofga nazar tashladi, hech kim koʻrinmadi. Sekin
emaklab polizga kirdi, bir dona xamakni uzdi, yana orqasiga
emaklab chiqdi. U xamakni opasinikiga olib bormoqchi boʻlib
yo'lga tushdi, lekin qishloqqacha borishga sabri chidamadi,
bir daraxt soyasida oʻtirdi-da, xamakni tizzasiga urib yordi,
bo`laklarga boʻlib yedi.

Polizning qarovuli Sali bobo bolaning hamma harakatlarini
kuzatib, orqasidan tushdi. Parpi xamakni yeb, duoga kaft
juftlaganda Soli bobo undan oʻn qadamcha beriroqda edi,
bolaning duoga qoʻl ochganini koʻrib, taqqa to`xtadi. Parpi
pochchasidan oʻrgangan «shirinobod, manzilobod, ekkantikkan bobodehqonga rahmat» kalimasini aytib omin qilib,
o'rnidan turgan edi, Soli boboga koʻzi tushdi: na qochishini,
na qochmasligini bilmay, turgan joyida sehrlanib qoldi.

Soli bobo indamadi, shart orqasiga burilib ketdi. Cholning
indamagani bolani ajablantirsa, bir tomondan oʻzi ham
uyalib ketdi. Afsuski, Parpining keyingi hayotiga ham shu
Soli boboning bir og'iz gapi sababchi bo`ldi.

Bir kuni qishloqda qiy-chuv boʻlib ketdi. Parpi daladan
qaytayotgan edi, xuddi shu to“polonning ustidan chiqdi. Uning
qo'lida, daladan qaytayotib yo`ldan terib olgan bir dasta
tovuq pati bor edi.

— Qumri xolaning toʻrtta tovugʻini oʻgʻirlab ketishibdi! —
deya jar solardi qishloq oqsoqoli chakagi-chakagiga tegmay. —
Shu ham insofdanmi! Bir mushtipar bechorahol kampirni
qon qaqshatish uyat emasmi! — Oqsoqol gapira turib Parpining
qoʻlidagi tovuq patiga koʻzi tushdi va unga yopishdi. — Mana,
o'g'ri! Oʻz oyogʻi bilan keldi. Shu yetimchadan boshqa kishi
bu noma'qulchilikni qilmaydi! — Parpi gap nimadaligini
bilmay, ilon avragan baqadek karaxt edi. — Tovuqni nima
qilding? So'ydingmi? Bu patlar oʻsha tovuqlarnikimi? —
Oqsoqol bolaning qo`lidagi patlarni yulib oldi.

— Men bularni yoʻldan terib oldim, — dedi Parpi o'zini
oqlab. — Men hech qanday tovuqni koʻrmadim.

— Yolgʻon gapiryapsan! — zugʻ“umga oldi oqsoqol. —
Rostingni ayt, tovuqni sen oʻgʻirlagansan, shundaymi? —
Oqsoqol toʻgʻrida turgan Soli bobodan soʻradi: — Soli bobo,
oʻzingiz ayting, shu bolaning gapiga ishonsa bo'ladimi?




Soli bobo Parpining yuziga bir qaradi-da, oʻsha qovun
voqeasi esiga tushdi.

— Bu g`irt o“g`ri-ku, — deb yubordi Soli bobo va Parpiga
oʻqrayib: — Gapim notoʻgʻrimi? — dedi. Parpining ko`zlaridan
duv etib koʻz yoshi oqib tushdi. «Men oʻgʻri emasman!» deb
bor ovozi bilan baqirmoqchi edi, Jekin uddalay olmadi. Xuddi
ana shu daqiqada unda odamlarga nisbatan ishonch yo`qoldi.
U odamlarning yuziga, koʻziga qaray olmadi. Bir yulqinib
oqsoqolning qoʻlidan chiqdi-da, kelgan tomoniga qarab
yugurib ketdi. Shundan keyin Parpini bu qishloqda anchagacha
hech kim koʻrmadi...

Endi Parpi chapani haqidagi gaplarni oz-ozdan keyingi
boblarga boʻlib tashlasak-da, ushbu voqeaga Xo'ja Nasriddinni
kiritsak, ayni muddao boʻlar.

Xoʻja Nasriddin bir chimdim rayhon bilan yelpinib oʻtirgan
edi, yuzi cho`zinchoq, moshguruch soqoli chiroyli kuzalgan,
go'shtdor kallasida simobi salla, egnida keng yengli shoyi
chopon kiyib olgan Saidali bazzoz kelib, katga chiqdi va
so`rashgan kishi boʻlib, boshini qimirlatib qoʻydi. Oʻtirishi
bilan Safar shohichi u bilan qoʻshqoʻllab ko`risharkan:

— Ziyoratlari qabul! — dedi ajab bir xushnudlik bilan. —
Xush koʻrdik, Saidali aka, Safarga ketgan deb eshitgandik,
qachon qaytdingiz?

— Oʻtgan panjshanbada, — dedi bazzoz xoʻmrayib. Uning
kayfiyati darrov shohichiga ko'chdi.

— Kayfiyatingiz yoʻqroq, tinchlikmi ishqilib?

— Tinchlik, tinchlik, — dedi bazzoz, lekin tinchlik
emasligi uning aft-angoridan ma'lum edi. Oʻtgan ikki kun
ichida o`sha mudhish tun uning xayolidan nari ketmas, uni
zoʻr berib unutishga, bir soniya bo`lsa-da xayolidan quvishga
urinmasin, u miyasini ogʻritib, ichiga gʻulg`ula solar, nafratini
oshirar edi. Dilidagini birovga aytib, bo'shatib olgisi kelardiyu, ichgan qasami tufayli halqumiga tiqilib kelgan alami
yana orqasiga qaytib ketardi. Koʻzlari ma'yus, ovozida
shikastalik, nuqul uf tortar, ichida dardi bor-da, rangiroyi ham siniq.

Xoʻja Nasriddin qoʻlidagi bir chimdim rayhonni qulogʻiga
qistirdi-da, bazzozning basharasiga birrov razm solib turdi,
keyin o'smoqchilab soʻradi:




— Safar akaning gapiga qaraganda, kattaroq savdogar
boʻlsangiz kerak?

— Ha, savdogarman, — istamaygina javob qildi u va
savdogarligidan nafratlanganday, — savdogarchiligiga ham oʻt
tushsin! — dedi, soʻng aftini burishtirib: — Savdogarchilikning
orqasida savdoyi boʻlib yuribman. Siz ham savdogarmisiz? — deb
qoʻshib qo`ydi.

— Bu kishi — Xo'ja Nasriddin, — dedi Safar shohichi
Xoʻjani bazzozga tanishtirarkan.

— A! — deb seskanib ketdi bazzoz. Ko`zlariga ishonmay,
oʻz og`zidan eshitay dedimi, qayta soʻradi: — Xoʻja Nasriddinmisiz?

— Ha, birodar, Xoʻja Nasriddinman!.. Hay, endi, gapiring
qani, nima gap? Nega xomushsiz? Boshingizda ne savdolar?

Suv to'gʻonni buzib oʻtgandek, bazzozda toʻsatdan bir
kuch paydo boʻldi. Ich-ichidan toʻfon qoʻzgʻalib tomog`igacha
yetib keldi-yu, tashqariga otilib chiqmadi. Tomog£ʻi kuyishib,
koʻzlarida yosh aylandi. Oʻzini tutolmay yelkalarini bir
koʻtarib-tushirib xoʻrsindi.

— Hay, hay, yig'lamang, uyot! — deb yubordi Safar
shohichi shoshganidan. — Sizga nima bo`ldi?

— Uyim kuydi! — Saidali bazzoz choponining yengi bilan
koʻz namini artdi. — Bor-budimdan ayirdilar!

— Qachon? — deb soʻradi Safar shohichi hayrat bilan. —
Yaxshi 81 Бо тари-ки.

— Ikki kun burun. Yarim kechada bosishdi, nomardlar!

— O`h, nomardlar! — bazzozning gapini takrorladi shohichi.
— Axir, hovlingizda kuchugingiz bor edi-ku? Vovullab sizni
uygʻotmadimi?

— Muttahamlar, kuchukka oldindan bir nima ichirishganmi,
ertalab qarasam, shashti past, kaltak yegandek abgor boʻlib
yotibdi. Ko'rinishidan endi odam boʻlmaydiganga oʻxshaydi.

— Bosh-koʻzingizdan sadaqa, oʻzingizga hech nima
qilmapti, shunga shukr qiling, taqsir. Aqcha qoʻlning kiri,
jon omon boʻlsin. Biror shikast yetkazishganida nima
qilardingiz?

— Qo'lingiz judayam kir edimi? — luqma tashladi Xoʻja
Nasriddin.

— Nima? — gapni anglamay qoldi bazzoz.




— Aqcha ko`p edimi, deb so`rayapman?

— A, picha bor edi, — bazzoz yig'lagudek boʻlib javob
berdi. — Oʻsha kuni Kobuldan karvon kelgandi, karvondagilarga
latta-putta sotgandim. Shu foydaning bari ketdi-da.

— Bazzozmisiz?

— Ha, bazzozman. Ota-bobolarimiz ham bazzoz oʻtishgan.

— Sizni bir kishiga oʻxshatyapman, mabodo Muslim
bazzozning oʻgʻli emasmisiz?

— Padarimni qayerdan taniysiz, birodar? — Xizrni koʻrgan
kishidek Xo'jaga chaqchayib qaradi bazzoz.

— Bir paytlar men ham bo'z toʻqib, tirikchilik qilganman, —
dedi Xoʻja Nasriddin oʻsha kunlarni eslab, — Padaringiz mening
boʻzlarimni sotib berguvchi edilar. Xoʻp yaxshi qadrdon edik.
Oʻtib ketgan boʻlsalar kerak? Men ko'rganda yetmishga borgandilar.

— Ancha boʻldi o'tganlariga.

— Xudo rahmatiga olgan boʻlsin! — Xo'ja yuziga fotiha
tortdi. — Lekin bu — oʻg`ri deganingiz chatoq bo'libdi.

— Nimasini aytasiz, — dedi bazzoz kuyinib, — yer yuzida
oʻg'ri-kazzoblar koʻpayib ketganda.

— O'zingiz ham xudoga yoqmaydigan biror ish qilgandirsiz-da? Sababdan sabab, balchiqdan imorat. Besabab
oyoqqa tikan kirmaydi-ku! Ibratnazar podshoh Anushirvonni
eshitganmisiz?

— Eshitganmen, birodar, eshitganmen!

— Ha, o'lmang! Ul zot bir kuni shikorga chiqib, har
tarafga ot surib yursalar, bir piyoda tosh otib bir itning
oyoqini sindirganin koʻribdilar. Ne ajabki, bir necha qadam
yoʻl yurgandin so`ng Anushirvoni odilning otlari dakka urib
hamul piyodaning ikki oyoqin sinduribdi va biroz yo'l
yurgandin soʻng bir teshukka kirib otning ham ikki oyoqi
sinibdi, — dedi Xoʻja Nasriddin va hikoyatga xulosa yasadi: —
Qissadan hissa shuldirkim, taqsir, bu dunyoda har bir yaxshiliq
mukofotsiz, har bir yomonliq jazosiz qolmas!

Bazzoz oʻzini oʻngʻaysiz sezdi, yuragi bezovtalanib,
besaranjom qimirlab qoʻydi. Barcha his-tuyg'ulari erib bitgan
shamdek lip etib soʻndi, qalbida tushunuksiz qoʻrquv
uygʻotuvchi hadik paydo boʻldi.




— Qilgan qaysi bir gunohim Allohga yoqmapti? Bosgan
qaysi bir qadamim xato boʻlibdi? Men birovning oyoqin
sindirmaganman-ku!

— Birorta mijozning ko`nglini ogʻritgan boʻlsangiz, xudo
sizni chiqimdor qilganda!

— Bozor-da, birortasiga qattiq gapirgandurman, kim
biladi, deysiz? Beayb parvardigor!

— Qoziga arz qilmadingizmi? — deb soʻradi Xoʻja
Nasriddin.

Toʻsatdan berilgan bu savol bazzozga qasamni eslatdi.
Vujudini allaqanday g`alati esankirash chulgʻab oldi. Noxos
gulxan lovullab ketib, alangadan yuzini olib qochgandek,
o`zini orqaga tashladi.

— Qoziga arz qilolmayman! — dedi u.

— Nechun? — ajablandi Xoʻja Nasriddin. — Nechun qoziga
arz qilolmaysiz? Sababi nadur? Oyo qozi adolat qilmasmu?

— Undoq ermas, undoq ermas, — dedi bazzoz. — Men
qasam ichganmen.

— Kimga, nima deb qasam ichgansiz?

— O'gʻrilarga, «qoziga arz qilsam, xotinim uch taloq
boʻlsin», deganman.

— Qiziq, unda siz, oʻg`rilarni tanirkansiz-da?

— Taniyman! — Soʻng bazzozning ko`z oldini qalin tuman
qoplab: — Yoʻq, yo`q, tanimayman, — dedi.

— Saidali aka, qo`rqmang, ayting, kim edi u battol? —
dalda berdi Safar shohichi.

— Ismini aytolmayman, dedim-ku! — Bazzoz noilojligini
oshkor etib, tizzasiga mushtladi. — Qasam tilimni tugun qilib
qo'ygan!

— Demak, siz oʻ“gʻrini taniysiz. lekin kimligini aytolmaysiz, aytmaslikka qasam ichgansiz? — dedi Xoʻja Nasriddin
achchiq istehzo bilan. — Ayting, shundaymi? — Bazzoz
koʻzini olib qochishga harakat qilmasin, goʻyo uni Xoʻja
Nasriddin sehrlab qo`ygandek, undan koʻzini sira uzolmay,
baqrayib oʻtiraverdi. — Tushunarli, — dedi Xo`ja Nasriddin
pastki labini tishlab, xayolida bir nimalarni chamalab chiqdi. —
Siz o'gʻrini taniysiz, lekin qasamni buzib, qoziga arz
qilolmaysiz? Agar shunday boʻlsa, oʻgʻrining ta'zirini
oʻzimiz berurmiz!




— Nima qilmoqchisiz, Xoʻja? Oʻgʻri kimligini bilmaysizku? — deb soʻradi Safar shohichi.

— O'g'rining kimligini Saidali akaning o`zi aytadi! — dedi
Xoʻja Nasriddin tomdan tarasha tushgandek. — Ha, ha,
oʻg'rining kimligini aytadi!

— Qasam ichganman, qanday aytaman? — e'tiroz bildirdi
bazzoz.

— Aytasiz, buning yo'li bor! — dedi Xoʻja Nasriddin
bazzozni xotirjam qilib, oʻrnidan turarkan. — Hech boʻlmasa,
o'g'ri qaysi mahallada yashashini aytarsiz?

— Aytolmayman!

— Hech boʻlmasa, oʻsha mahalladagilar juma namozini
qaysi masjidda o`qishini bilarsiz?

— Bolohovuz masjidida.

— Tilingiz bor ekan-ku! — deya kesatdi Xoʻja Nasriddin va
oʻziga-oʻzi gapirgan boʻldi: — Oʻgʻri juma namozini
Bolohovuz masjidada oʻqiydi. Hademay peshin. Men qozining
mulozimini u yerga boshlab boraman. — Keyin bazzozga
yuzlandi: — Siz ham namozni oʻsha masjidda o'qiysiz. Faqat
namozdan soʻng hammadan oldinroq chiqasiz, ungacha men
mulozim bilan sizni tashqarida kutib turaman. Sizni mulozim
bilan uchrashtirib, o`zim bu yoqqa qaytaman. Bu ishlarning
bari padaringiz hurmati uchun boʻlyapti, shuni unutmang!

— Keyin men nima qilaman?

— Masjid eshigidan chiqayotganlarni diqqat bilan kuzatasiz.
Mulozim har bir chiqqan kishini koʻrsatib: «Shumi?» deb
sizdan so`raydi, siz «yoʻq. yo'q» deb turasiz. Mabodo o'g'rini
koʻrib qolsangiz, indamaysiz, «ha»yam, «yo'q» ham demaysiz. Indamagan kishingiz o`g`ri boʻlib chiqadi.

— Indamasam ham mulozim oʻgʻrini tanib oladimi?

— Sizning indamaganingiz oʻgʻrini koʻrsatganingiz boʻladi.
Shunda qasamingizda sobit qolasiz, mulozim esa oʻgʻrining
kimligini bilib oladi va uni tutib, yasoqqa topshiradi. Xoʻsh,
oʻsha oʻgʻri bilan yuzma-yuz kelishga tayyormisiz?

— Tayyorman, — dedi bazzoz qaltirab...

Bolohovuzda faqat juma namozi oʻqilishi uchun masjid
namozxonlar bilan tirband edi. Imom namozdan oldin ma`ruza
qilib, barchani dinu diyonatga, yaxshi amallarni ado etib,
Yaratganning marhamatiga noil bo`lishlikka, moʻminlar bir



biri bilan birodar, bir-birini doimo qoʻllab-quvvatlashini
aytdi, oʻgʻrilik mol, faqirning molini tortib olish, bevabechora, yetim-yesirning haqini eyish harom ekanligini, «adl
mazlumlarning dodin bermak, ehson esa muhtojlarning
jarohatig'a rohat malhamin qoʻymoqdur», deb qayta-qayta
takrorlab, xutba o'qidi. Bad az xutba takbir aytilib, namoz
o'qishga shuru" qilindi. Shu zayl toʻrt rakaat sunnat, ikki
rakaat farz va yana to`rt rakaat sunnat namozlari o`qilib,
juma namozi ado etildi. Duoi-fotihadan keyin namozxonlar
asta-sekin tashqariga chiqa boshlashdi.

Saidali bazzoz masjiddan chiqishga o'ngʻ“ayroq boʻlishini
o`ylab, poygakroqdan joy oldi va namoz tugashi bilan tezda
tashqariga otildi-da, uni kutib turgan Zamonali bilan Xoʻja
Nasriddinning oldiga yugurib keldi. Xo`ja ikkisini tanishtirib,
o`zi tezda gʻoyib bo'ldi.

O'g`ri deganining toifasi, turqi-tarovati turlicha: bir xillari
panada pisib tursa, bir xillari yashirinmay ochiqdan-ochiq hamlaga
o`tadi, yana birlari kunduzi, boshqalari kechasi — tunda izg'iydi.
Ba`zilari ekinzorlarda biqinib, yoʻl poylaydi. Shunday oʻg'rilar
borki, ularning aftu-basharasini bir ko'rishingizdayoq
qo'rquvdan yuragingiz yorilayozib, molingiz koʻzingizga
ko`rinmay, orqangizga qaramay qochasiz. Lekin shundaylari ham
borki, tunda qilgʻiliklarini qilib, kunduzi el qatori yoki o`zlari
javr yetkazgan kishi bilan bir masjidda yonma-yon oʻtirib namoz
farzini ado etadi. Ularni koʻrib, dardingizni aytgingiz,
yuragingizni bo'shatgingiz keladi. Ular esa koʻngilchanligingizga
xoinlik, ishonchingizga ko'rnamaklik bilan javob qaytaradilar.

Parpi chapani tunda izg'ib, kunda namozini kanda
qilmaydigan oʻgʻrilardan edi.

— U shu yerda, ko'zim tushdi, — dedi bazzoz Zamonalining qulog`iga shivirlab va uning orqasidan joy oldi.

Parpi chapani anoyilardan emas, u har bir qadamini
o'ylab bosadi. chor atrofiga hushyor boqadi. U namoz payti
Saidali bazzoz bilan bir qatorda, uning o'ng tomonida,
sakkiz-o`n kishidan keyin o`tirgan edi, namoz adogʻida chap
tomoniga «Assalomu alaykum va rahmatullohi va barakatuh»
deb salom berganida bazzozga koʻzi tushdi.

Chapani masjiddan chiqmay turdi, bazzozning harakatlarini kuzatdi. Bazzoz tashqariga chiqib, Zamonalining




qulogʻiga shivirlaganini uzoqdan koʻrdi. Chunki chapani
Zamonalini qozining mulozimi ekanligini bilardi. Shuning
uchun bu yerda bir gap borligini darrov sezdi va ehtiyotini
qilib, masjidning orqa eshigidan chiqib, juftakni rostladi.

Masjiddan imom bilan qozi yetaklashib chiqishgach,
ichkarida deyarli hech kim qolmadi.

— Qani u? — deb soʻradi Zamonali yelkasi osha bazzozga
qararkan. — Chiqmadi-ku.

Bazzoz sarosimaga tushdi.

— Qochibdi! — dedi u na orqasiga, na o`ngu soʻliga qaray
olmay. Bu paytda qozi ham ularning oldiga ancha yaqinlashib
qolgan edi, bazzozning «qochibdi» degan gapini eshitdi.

— Kim qochibdi? — Qozi bazzozdan emas, Zamonalidan
soʻradi.

Zamonali sir boy bergisi kelmasdi.

— Hech kim, — dedi u sal egilib. — Hech kim, taqsir!

FITNANING BOSHI

Parpi chapani kunni kech qilib, qozixonaga yaqin joyga
keldi-da, ikki koʻzi eshikda, Zamonalining chiqib ketishini
kutdi. Zamonali chiqib ketgach, tevarak-atrofga o`gʻrincha
nazar tashlab, mushukday pisib ichkariga kirdi. Bugungi voqea
haqida qoziga gapirib berdi va gapining oxirida:

— Uzlatga chekinmoqchiman, — dedi sekingina, — mening
izimga tushganga oʻxshaydilar. Bugun sezdim.

— Kim? — deb soʻradi qozi betoqatlanib, oʻtirgan joyida
qimirlab qoʻyarkan. — Kim sening izingga tushdi?

— Mulozimingiz, qavatida yana bir kishi ham bor. Uning
kimligini bilishga harchand harakat qilsam-da, bilolmadim.
Bu yerning odamiga oʻxshamaydi. Badal kalladan soʻrab
bilmoqchi edim, nazarimda, kalla ham uning kimligini
bilmaydi, shunda sabr qilishga qaror qildim. Lekin koʻp
kutishimga toʻgʻri kelmadi. Shodmon gʻilay uning kimligini
darrov bilib berdi.

— Kim ekan u, kasofat?

— Xoʻja Nasriddin ekan. Bilasiz, u ushlagan joyini uzib
olmasa, qoʻymaydi. Men uzlatga chekinmasam, sizga ham




gap tegib qolishi bor, shundan xavotirdaman, taqsir. Hozir
Ark ham notinch. Oʻgʻri-yo`ltoʻsarlarning qiliqlari amirning
qulogʻiga borib yetgan chog'imda. Amir dargʻazab, deydilar.
Kecha bozorda «oʻg'ri-yoʻltoʻsarlarni tutib berganga mukofot
bor», deb jar soldirdi. Shunga, bu yerlarda yurishim juda
xavfli. Agar kerak boʻlib qolsam, sinchiga aytsangiz, meni
topib beradi.

Qozi dovdirab qoldi, unga Parpi chapanining koʻp
yordami tegib turardi. Agar chapani uzlatga chekinsa, ba`zi
bir qing'ir ishlarini kim orqali amalga oshiradi? Hozir
chapaniga qol, deb aytolmaydi. Qol, deganida, u qolsa-yu,
lop etib ertaga qoʻlga tushsa, chapani aytganday, oʻziga
gap tegishi mumkin.

— Mayli, ma'lum vaqt biror joyda berkinib yur, — dedi
qozi. — Shahar tinchib qolsa, yana qaytarsan. Lekin oʻliktirigingni ma'lum qilib tur, yoʻqolib ketma!

Chapani xayrlashib ketarkan, qozining mushtlari qattiq
tugildi. Bo`lib oʻtgan va bo`lajak voqealarni oʻzicha taroziga
solib koʻrdi. Ba'zisidan sovidi, ba'zisidan qizidi. «Nima bo'lsa
boʻldi, kim nima desa desin, men mulozim bilan Xoʻja
Nasriddinning doʻstlashishiga yoʻl qo'ymayman, qat'iy
qarorim shu!» degan xulosaga keldi qozi va ertaga Zamonalini
yaxshilab tuzlashni koʻngliga tugib, oʻrnidan qoʻzgʻaldi...

Qozi uyida ham kechasi bilan ertaga Zamonalini qanday
tuzlashni, gapni avval nimadan boshlashini xoʻp oʻyladi,
bisotidagi barcha shoʻr so`zlarni bir joyga toʻpladi. Ertalab
Zamonali kelguncha ham ancha gaplarni xayolidan oʻtkazdi.
Xo'ja Nasriddinni oʻylab-ku, figʻoni falakka koʻtarildi. «Bu
koʻrnamakning qozilikka da'vosi borga oʻxshaydi? Tezroq
payini qirqmasam, raiyatni aynitib, oʻziga og'diradi. Men esa
chetda qolib ketaveraman. Qozilikdan tushsam, men kimman?
Hech kim emasman! Axir, odamlar meni emas, mansabimni
hurmat qiladilar-ku. Shunday ekan, bu mansabni oʻlsam-da
hech kimga bermayman!»

Jahlini zo`rg`a jilovlab o'tirgan qozi Zamonalining salomiga
alik oldi-da, birdan jahlining jilovini qo`yib yubordi:

— Sen Xoʻja Nasriddinni avvaldan bilgansan! — dedi
qaltiroq ovoz bilan shangʻillab. — Lekin yashirgansan! U
Tanaboy bilan janjallashib bu yerga kelgan kundan boshlab




sening oyoq olishing boshqacha boʻlib qoldi. Nima desam,
teskarisini qilasan. Go`yo oʻzingcha, meni hech nimadan
xabari yoʻq, hech narsani bilmaydi, desang kerak-da? Men
hammasini bilib yuribman! Yerning tagida ilon qimirlasa
bilaman! Meni ahmoq deb oʻylasang, xato qilasan, Men sen
oʻylagan ahmoqlarga dars beraman. Mingta ahmogʻing mening
oldimdan o'taversin!

Zamonali xoʻjasining hamma gaplarini eshitsa ham hech
narsani anglamadi.

— Taqsir, nimalar deyapsiz? — jur'atsizgina so`radi qozidan.

— Xo'ja Nasriddinni soʻrayapman, — dedi qozi pishqirib, —
U bilan oldindan tanishliging bor ekan, deyapman!

Qozi tamomila talvasaga tushib qolgan, nimalar deyayotganini bilmasdi. Oxirgi kunlarda qo'rqoq bo`lib qolgan.
Bir kuni toʻsatdan chaqmoq chaqadi-da, bir tilim uchquni
uni tilka-pora qilib, majaqlab tashlaydiganday. Har zamonhar zamonda ko`ziga ana shu chaqmoqning yalt etgan uchquni
koʻrinadi. U hozir «hammasini bilib yuribman», desa-da,
aslida hech narsadan xabari yoʻq edi.

— Taqsir, men uni avval bilmasdim, tanimasdim ham, —
dedi Zamonali o`zini bosib olib, — bilganimda sizga aytmasmidim? Oʻzingiz «ishga aloqasiz narsalar bilan boshimni
qotirma!» degansiz. Men shunga amal qilib yuraman. Siz «meni
ahmoq deb oʻylaysan», deb menga tuhmat qilyapsiz. Qachon
sizni ahmoq deb o`ylabman?..

Qozi nafaqat Zamonalidan, balki oʻziga yaqin kishilardan
ham gumonsirardi. Uningcha, hamma yolg'onchi, uni hamma
aldaydi.

— Mahmadanalik qilma! Agar oʻsha bilan osh-qatiqlik joying
boʻlsa, aytib qoʻyay: men bilan o“ynashmasin! Xurmacha qiliqlari
mana bu yerimga keldi! — Qozi tomogʻini qoʻli bilan «kesdi», —
Kuchukka oʻxshab mani ishimga tumshug'ini tiqib, qonimga tashna
qilmasin! Bir qopaman, og'rigʻiga chidayolmay angillab yuradi.

«O'zingiz-ku», deb gap boshlagan Zamonalini jerkib
tashladi qozi:

— Nima man?

— Oʻzingiz u bilan apoq-chapoqsiz, menga esa «uni
yoqtirmayman» deysiz? Qaysi gapingizga ishonay? Agar




bilsangiz, sizning hurmatingiz uchun Xo`ja bilan gaplashaman.
Boʻlmasa, menga nima? O`ʻshasiz kunim oʻtmaydimi? —
Zamonali bularni azbaroyi malomatdan qutilish uchun
aytayotgan edi.

— Men ham oʻlgan kunimdan u bilan gaplashaman, —
dedi qozi ham, — ichimda boʻgʻib o'ldirgim keladi.
Shunaqayam sovuq odam boʻladimi? Andishani tupurib
tashlab, qalampir chaynab yuradi bu! Hammaning ishiga
burnini suqadi. Bunaqalar bor bo`lsang — ko`rolmaydi, yoʻq
bo'lsang — berolmaydi. Nimaga shunaqalarni yer tezroq yutib
yubormaydi, a? Ming yil yashasa ham oʻlmaydi.

Qozining gaplaridan kuygan lattaning hidi kelardi. U
qanchalik salobat bilan gapirmasin, baribir munofiqligi bilinib
turardi. Qozi aslida Xoʻja Nasriddindan emas, uning
adolatpeshaligidan qo'rqadi. Qozi asl qiyofasi ochilishidan
xavotirda. Xalq nomidan gapirib, xalqqa ziyon yetkazadigan,
uni ezib, shundan zavq oladigan kimsalar uzoq
yashamaydilar, tez qariydilar. Birovlarga yaxshilik qilib, qilgan
yaxshiliklaridan zavq ola bilganlar esa hech qarimaydilar,
umrlari uzoq boʻlib, doimo el ardog`ida boʻladilar. Xoʻja
Nasriddinning uzoq umr koʻ`rishining boisi shunda. U
yaxshilikdan zavq oladi va xalq mehriga erishadi. Buni
ahmoqlarning mingtasiga dars beradigan Namozxontoʻra qozi
qayerdan bilsin? Ming chiranmasin, qozi Xo`jaga ziyon
yetkazolmaydi. Chunki Xo`ja Nasriddinni xalq tuqqan,
xalqning bolasini esa hech kim o`ldira olmaydi!

— Bilasanmi, Xoʻjani nima qilish kerak? — Qozi shaxt
bilan boshlagan gapini oxiriga yetkazolmadi, ko'nglidan bir
nima oʻtdimi, birdan toʻxtab qoldi va: — Mayli, bu gapning
senga aloqasi yoʻq, ishingga bor! — dedi. Uning gapini
oxirigacha aytmaganining sababi bor edi: Zamonalidan
xavfsiradi, Xoʻja Nasriddinga borib aytadi, deb qoʻrqdi. Lekin
Zamonali gap ohangidan uning maqsadini ilg'ab olgandi.

Qozi Zamonalini chiqarib yuborib, o`zi unga aytmoqchi
boʻlgan, lekin aytishga jur'at etolmagan fikri haqida bosh
qotira boshladi: «Xo`ja Nasriddinni qanday boʻlmasin, bu
shahardan badargʻa qilish kerak! Qanday qilib? Buning yoʻli
bormi? Xoʻjadan kuyganlardan foydalansinmi? Xoʻsh, ular
kimlar? Bittasi Tanaboymi? Yoʻq, Tanaboy yuragini oldirib




qoʻygan, undan tayinli ish chiqishi qiyin. U tuturiqsiz. Yaqinda
uning nima deganini eshitdim: «Xoʻja Nasriddinni yengish
uchun unga doʻst boʻlish kerak!» depti. Demak, u bir hamlaga
taslim bo`lgan. Sherbek sinchi bilan Turdi maxsum — o`zimniki:
gapimni ikki qilishmaydi, lekin ikki-uch kishi bilan ish
bitmaydi-da. Jumash baqqol yon bosarmikan? Yoʻq, o`sha
kuni uni qo`llay olmadim. Toʻgʻri, u ham Xoʻja Nasriddindan
aziyat chekkan, alami bor, ammo meni qo`llashiga shubham
bor. Qoʻshilishga qoʻshilar-u, yarim yo`lda yuzini ters bursachi? Toʻxta, toʻxta! — qozining esiga bir gap tushdimi,
yuziga qon tepdi. — Bir borganimda qozikalon: «Xo'ja Nasriddin
Buxoroga qaytdi-yu, ishimiz orqaga ketdi!» degandilar.
Koʻmakni ana oʻsha kishidan soʻrash kerak!»

Oʻziga hamfikr topilganidan xursand bo`lgan qozi jussasiga
yarashmagan chaqqonlik bilan oʻrnidan dik etib turdi-da,
salla-choponini almashtirib Zamonalining oldiga o`tdi.
Zamonali xoʻjasining qayergadir otlanganini bilib, uni
otxonagacha kuzatib bordi.

— Sen shu yerda boʻlib tur! — Zar shokilali baxmal
yopinchiqli otiga minib: — Soʻrab kelganlarga, hozir keladilar
deb ayt! — dedi, lekin qayerga ketayotganligini mulozimdan
sir tutdi.

Qozi bozorga tushib, avval oshning xomini olib, bir
tuguncha, keyin ikki tangaga o`nta bozori kulcha, bittangaga
bir misqol pashmak, yana bittangaga kunjutli holva va ikki
qadoq parvarda sotib olib, uni ham alohida tuguncha qildi.
Qilgan bozorligidan koʻngli to'ldimi, Gavkushon dahasidagi
qozixona tomon ot boshini burdi. Yoʻlda keta turib qozikalonga
aytadigan gaplarini yana bir bor xayol chig`irigʻidan oʻtkazib,
koʻnglini xotirjam etdi. «Qozikalon xursand boʻladilar, —
dedi oʻzicha jilmayib. — Toʻn kiydirib yuborsalar, ajab emas!»

Namozxontoʻra sovgʻotilarini mulozim orqali peshkash
qilib, uning orqasidan paydar-pay o'zi kirdi. Ichkarida kishi
bor ekan. Qozikalonga turib-o'tirish malol keldimi yoki
mansab yuzasidan oʻzini katta tutdimi yoki yonidagi kishiga
oʻzini koʻrsatib qoʻyish uchunmi, Namozxontoʻra bilan
o'tirgan joyida koʻrishdi.

— Ha, nega kelding? — deb so`radi qozikalon dimog'
bilan. — Kelishingni bilardim!




— Qayerdan bildingiz? — dedi Namozxontoʻra ishonqiramay. — Tushingizga kirdimmi?

— Sening ishing boʻlmasin. Tushimga kirsang-kirmasang,
bilamanda. Undan koʻra narigi xonaga kirib, damingni ola
tur, men hozir boʻlaman. Qorning och boʻlsa, dasturxon
bor, ochib bemalol eyaver, bilishimcha, qorning ochsa sabrni
ham yeb tashlar ekansan.

— Unchalik emas.

— Senlarni bilaman-ku, hammangni tuprog`ing bir yerdan
olingan, yeyishdan boshqa ishni bilmaysanlar! — Qozikalon
Namozxontoʻ“raning begona kishining oldida noqulay ahvolda
qolganligini koʻrib: — Hazil, yana koʻnglingga olma, senga
hazil qilmasam, kimga qilaman? — dedi. — Bor, men hozir...

Namozxontoʻra dam olish xonasiga oʻtib ketdi. Xonaning
did bilan bezatilganiga havasi keldi. Eroniy gilamlarga botib
ketasan, shoyi ko`rpachalarga sirgʻalasan. Xontaxta ustida
oʻrogʻliq qalami tikdan tikilgan dasturxon va uning yonida
oʻzi olib kelgan tugunlar turibdi. Xona oʻrtasida biroz
qaqqayib turib qoidi. Orqasidan kirgan mulozim uni
o'tirishga taklif qilarkan, «aybga buyurmaysiz», deb xontaxta
ustidagi bozorliklarni bir chekkaga olib, dasturxonni ochdi.

— Bezarar, Sadirjon, turabersin edi, — dedi Namozxontoʻra olib kelgan narsalarimni qozikalon ko'rsin, degan
ma'noda. — Sizni ham tashvishga qoʻydikmi, a?

— Xijolat boʻlmang, qozi pochcha, bizniki shu. Bemalol,
yozilibroq oʻtiring, taqsir hozir chiqib qoladilar.

— Ana u odam kim? — Qozikalonning oldidagi kishini
nazarda tutib soʻradi mulozimdan. — Tanimadim.

— Vobkanddan kelgan, men ham tanimadim, — dedi Sadir
sir boy bermay. — Vaqf masalasida kelganga oʻxshaydi...

Qozikalon koʻp kuttirmadi. Mulozim bilan hangomalari
tugamasdan xonaga kirib kelgan qozikalon yana bir bor
soʻrashib, toʻgʻri toʻrga o`tdi.

— Qani, omin, — deb qoʻl koʻtargan qozikalonning gapini
Namozxontoʻra davom ettirdi: — Taqsirimning martabalari
bundan-da baland, molu davlatlari ziyoda boʻlsin! — deb
yuziga qoʻlini siypadi va: — Ziyoratlariga keldik, — dedi.

— Faqat ziyoratgami? — xoxolab kulib yubordi qozikalon.
U pishqirib, entikib-entikib kuldi va birdan lab-lunjini




yigʻishtirib oldi. — Sen shunchaki keladigan odamga o'xshamaysan, ichingda bir darding bor. Qara, ko`zlaringni oʻzi
aytib turibdi. Ayt, nima darding bor?

Qozikalonning bunchalar oʻziga yaqin olib muomala
qilayotgani Namozxontoʻrani toʻlqinlantirib yubordi, qadrini
yanada oshirish uchun yigʻloqi ovozda:

— Qoziligi qurib ketsin, — deb yubordi.

— Yana nima jin urdi sani? — deb soʻradi qozikalon. —
Kelgan zahoting sezuvdim-a, buni bir dardi bor deb. Qani,
alay-balay qilmasdan hammasini bir boshdan gapir-chi.
Rishvat bilan qoʻlga tushdingmi? Yoki seni birov xafa
qilgandir? Ehtimol, yolgʻon gapirib, birovga qoʻpollik
qilgandirsan? Kimning jig'iga tegding?

— Qozilikni tashlayman, toʻyib ketdim, taqsir!

— Mansabdan kim toʻygan, sen toʻyarding?

— Yoʻq, men toʻydim. taqsir!

— Ana bu devonaga qaranglar! Qanchadan-qancha
sovg'alardan, obro'-e'tibordan oʻzingni benasib etib-a? —
aftini bujmaytirdi qozikalon. — Rost gapiryapsanmi?

Namozxontoʻ“ra «rost» deyishdan qoʻrqdi. Chunki bu nozfiroqlarning bari gapning daromadi edi, xolos.

— Shu Xoʻja Nasriddin odamning joniga tegyapti-da! —
dedi muddaoga oʻtib. — Shuni deb qozilikdan sovub
boryapman.

— Xoʻja Nasriddin? — qozikalonning ko'zlari ola-kula bo'lib
ketdi. — Yana nima hunar koʻrsatdi u nobakor?

— Hamma ishlarimga burnini suqayapti-da. — Qozi birpas
oʻtkazib: — Shuni bir yoqlik qilmasak, sizniyam, meniyam
obroʻyimizni bir pul qiladimi deb qoʻ'rqaman-da. Goʻyo biz
qozilar raiyatning sho`rini quritayotgan ekanmiz!

— Shunaqa debdimi?.. Voy, muttaham-ey! — Qozikalon
goh gardanini. goh burnini, goh soqolini qashib sarosimalandi. — Voy, padarla'nati! Hech tinchimasakanda bu. Nima
qilsak, bundan qutulamiz-a? Sen nima deysan?

— Siz nima desangiz — shu, — qozi itoatkorona bosh egdi. —
Sizga maslahatga keldim.

— Hmm, — dedi qozikalon sigirning nolishiday ovoz
chiqarib, — bu haqda jiddiy o`ylash kerak ekan, Namozboy.
Bul masalani mashvaratsiz hal qilib bo`lmaydi. Birovning




qulogʻiga borib yetsa, sho`rimiz quriydi. Keyingi panjshanbada
bizning uyda gashtak. Yoru doʻstlar keladi. Sen ham kel, oʻsha
yerda muammoni hal etamiz.

— Albatta boraman! Taqsirimning ma'rakalarida xizmat
qilmasak uyot chiqar!

Qozikalon birdan boshqa qiyofaga kirdi. Uning basharasida bundan bir soniya oldingi tashvishdan asar ham yoʻq
edi.

— Gashtak yaxshi narsa-da, doʻstlar davrasida chaqchaqlashsang, ichingdagi g'ʻuborlaring tutdek toʻkilib,
yayraysan, — dedi orziqib. — Doʻstlar ham qiziq: biz sanduq
kutgan edik, ular gilam olib kelishadigan bo'lishibdi.
Qozilarning roʻzgʻoriga gilamdan koʻra sanduq koʻproq ish
berishini nahotki bilishmasa? Nima deysiz endi, «gilamingni
qoʻy, sanduq olib kel», deb bo'lmasa.

Qozi gapning ma'nisini darrov tushundi:

— Bor-yo'g'i bitta sanduq ekan-ku, taqsirimdan sanduq
aylansin! Oʻsha sanduqni oʻzim olib boraman-da.

— E, qo'y, uyot chiqar, — qozikalon qoʻqon manziratga
oʻxshagan gap qildi, — sanduq nima degan gap, oʻzimiz
sotib olurmiz. Bekor shu gapni aytdim-da senga. Oʻzimni ham,
seni ham xijolatga qo`ydim.

— Xijolatlik joyi yo'q, tamom! Bitta sanduq bizdan!

— Sen ham qoʻymaysan-da, Namozboy. Mayli, oʻzingga
qara. Lokigin bag`dodiy tutdan yasalgan sanduq ming yilga
yaraydi, deydilar. Sen shu gapni eshitganmisan?

— Xuddi shunaqasini toptiraman-da, taqsir!.. Demak,
keyingi panjshanbada?

— Shundoq, shundoq! Kel, oʻshanda hammasini kelishib
olamiz...

Qozi bilan qozikalon yana anchagina gaplashib oʻtirishdi:
ochiqchasiga suhbatlashishdi, muammolarini bir-birlariga
aytishdi, hech gapni yashirishmadi. Lekin ikkisi ham qarshisida
oʻtirgan odamning aft-angori ostida tamoman boshqa odam
borligini bilishmasdi. Ular quyosh tikkaga kelganda ajrashishdi.
Buni qarangki, Namozxontoʻra qozikalonning oldidan
tamoman boshqacha kayfiyatda chiqdi. Ertalabdagi
xafaqonligidan asar ham qolmagan, nigohlari xotirjam,
koʻzlaridagi gʻazab oʻrnini muloyimlik egallagan. U hamma




bilan birdek muomala qilishga harakat qilardi. Xoʻja
Nasriddinning bu shahardan eshakka teskari oʻtirib, chiqib
ketishini koʻz oldiga keltirib, quvonchdan hapriqib ketardi,

U qozixonaga yetib kelguncha bir qop semirdi. Kela solib,
Sherbek sinchiga odam yubordi. Borgan odam quruq qaytdi.
Uyidagilari sinchi ertalab Qorakoʻlga ketgani, haligacha
qaytmaganligini aytishdi. Shunga yarasha, Turdi maxsumning
o'z oyog'i bilan kirib kelishi qozini suyuntirdi.

— Ishonchim komilki, bundan buyon ishimizga Xoʻja
Nasriddin xalaqit bermaydi, — dedi qozi kaftlarini bir-biriga
ishqalab. — Tez kunda uni Buxorodan uloqtirib tashlaymiz
yoki asfalasofilinga jo'natamiz.

— E, joʻra, oʻylab gapiryapsizmi? — dedi Turdi maxsum
eshik tomon qarab olarkan. — Xoʻjani Buxorodan haydab
boʻlarkanmi? Haydash u yoqda tursin, bu haqda oʻylashning
oʻzi qoʻrqinchli-ku! Kimning qoʻlidan kelarkan bu ish?

— Men hozir qozikalon bilan gaplashib kelyapman, —
dedi qozi past ovozda. — Ikkalamizning fikrimiz bir joydan
chiqdi. Men o'zim fotiha beraman, deyaptilar. Bizlar tayyor
turishimiz kerak ekan.

— Qozikalon oʻrtada turgan ekan, bu gapga ishonsa bo`ladi.
Lekin yana bilmadim-da. Xoʻsh, biz nima qilishimiz kerak
ekan?

— Siz Parpini toping. shoturlari bilan shay tursin! Baribir
ishni bajaradigan oʻsha. Vaqti-soatini keyin ma`lum qilamiz.
Keyingi panjshanbada qozikalonnikida majlis. Oʻsha yerda vaqti
aniq boʻladi.

— Siz gapiryapsiz-u, meni oʻylov bosayapti, — dedi
maxsum xo`rsinib.

— Nega sizni o`ylov bosayapti? Nima, menga qarshimisiz?
«Taloq mojarosi»da sizni kalaka qilgani esingizdan chiqdimi?

— Yo`q, jo'ra, meni boshqa oʻylov bosyapti. Parpini
qayerdan topamiz? Uning qayerdaligini hech kim bilmaydi.

— Siz Sherbekni toping! Nima qilib boʻlsayam bugun
toping! — dedi qozi. — U chapanining qayerdaligini biladi.
Lekin bu gaplar zinhor-bazinhor begonaning qulogʻiga
chalinmasin. Oʻraga sichqon tushdi — guldur-gup!

— Yaxshi, — dedi maxsum gapga ko`nib, — men Parpini
topdim ham deylik. Ammo men bu haqda u bilan gaplasha




olmayman-ku! Keyin u bilan gaplashdim ham deylik. U
koʻnarmikan? Unga maqsadimizni qanday tushuntiraman?

— Siz unga hech narsani tushuntirmaysiz. Faqat uni menga
topib bersangizlar boʻldi. Uni koʻndirish-koʻndirmaslik, bu —
mening ishim.

— Bunga Parpini qoʻshgandan keyin, yovuzlik roʻy
bermaydimi?

— Shunday qilmasak — boʻlmaydi. Ko'ngilchanlik bilan
maqsadga yetib bo`lmaydi. Raqib juda makkor, maqsadga
yetmak uchun hech narsadan qaytmaslik kerak. Istak boʻlsa,
hamma ishni amalga oshirish mumkin. Buning uchun chapaniga
ozgina aqcha berilsa bas, u Xoʻjani gum qilish yoʻlini o`zi
topadi. Chapaniga bu ish choʻt ekanmi?

— Siz, joʻra, juda yovuzsiz, — dedi maxsum bosh tebratib. — Maqsadingizga yetish uchun hech narsadan qaytmaysiz.

Qozi miyigʻida istehzoli kuldi.

— Men koʻngilchanlik qilsam, ustimdan kuladilar. Bo`rining
yesa-yemasa — ogʻzi qon. Tulki ayyor boʻlmasa, kulgiga qoladi.
Endi gapni ko'paytirmay, aytganimni bajaring. Pichog“im moy
ustida boʻlsin, desangiz, mendan ajralmaysiz, aytganimni qilasiz.
Hozir sekin chiqib keting, mulozimim hech narsani sezmasin.

Turli xatti-harakatlar bilan roziligini bildirgan maxsum
turishga chogʻlandi. Uning bilagidan tutib, eshikkacha kuzatib
chiqarkan, qozi Zamonalini chalg'itish uchun maxsumga
tamoman boshqa narsalar haqida gapira ketdi:

— Demak, gap shu, yakshanbada bozorni kattaroq
qilasiz, u yerga boradiganlar anoyi kishilar emas, buni
oʻzingiz ham yaxshi bilasiz.

— Tushundim, — dedi maxsum qozining gapiga monand
qilib, — aytganingizdan ham ziyoda qilurman. Tandir kabob
ham qildiraymi?..

— Buyogʻi endi oʻzingizning himmatingizga bog£liq...

Maxsumni joʻnatib, qaytishida, chin emas, hazillashib
Zamonalidan:

— Sanduqsoz tanishlaring yoqmi? — deb soʻradi. Zamonali
ichkaridagi gaplardan xabardor, eshikka quloq tutib, hamma
gapni eshitgan. Hozir oʻta band koʻrsatish uchun o'zini
anqovlikka soldi.




— A? — dedi qozining gapini eshitmaganga olib. Qozi
savolini qaytardi. Zamonali biroz xayolga berilib, Xoʻja
Nasriddinning «jiyanim sandiqsoz usta», deganini eslab:

— Bor, — deb javob berdi.

— Boʻlsa, bitta sanduq darakla!.. Bag`dodiy tutdan yasalgan
boʻlsin, qozikalonga tuhfa qilurmiz. Kelasi panjshanbada
ma'rakalari bor.

— Bir sandiqsoz tanishim bor edi, — dedi Zamonali
kallasiga kelgan fikrdan xursand boʻlib, — U mendan qarzdor.
Qarzini aqcha bilan qaytarishiga ko'zim yetmaydi. Ikki yildan
beri meni aldab keladi. Agar ra'yimni qaytarmasangiz, oʻsha
qarz evaziga sizga sandiq undirib bersam, nima deysiz?

Qozining tekinga suyagi yoʻq edi. Shu daqiqada koʻz oʻngida
sandiq namoyon boʻldi-da, ich-ichidan quvonib ketdi.

— Juda soz! — dedi hazilning chinga aylanganidan
mamnun boʻlib. — Shunday qilsang, kaminaga himmat
koʻrsatgan boʻlarding... Chiqimi kamroq boʻlarkan-da...
Yaxshi, yaxshi...

CHIQIMI KAM MOL

Zamonali qoziga «sandiqsoz doʻstim bor», deganida bir
tadbirni nazarda tutgan edi. Lekin oʻylagani amalga oshadimiyo'qmi, buni oʻzi ham bilmasdi. O`shanda panjshanbagacha
hali ancha vaqt bor edi. Ana shu vaqtni zoye ketkazmay
tadbirning xomaki rejasini kallasida pishitib yurdi. Reja aniq
va puxta boʻlishi kerak. Buning uchun Xoʻja Nasriddinning
jiyani usta Mansur bilan uchrashishi, maslahatlashishi,
mabodo u koʻnsa, ehtiyot choralarini kelishib olishi lozim.
Chunki reja juda qaltis, lekin tavakkal qilmasa ham bo'lmaydi.

Ertaga panjshanba degan kuni Zamonali usta Mansurni
soʻroqlab Sandiqsozon mahallasiga bordi, unga oʻzini
tanishtirib, bor gapni, oʻylab qoʻygan rejasini aytdi, uning
roziligini oldi-da, darrov iziga qaytdi.

Ayni namozshomda hujrasida yonboshlab, yana bir
nimalarni xomchoʻt qilib oldi. Voqeaning keyingi rivoji
qanday tus olishi noma'lum edi. Ehtimol bu haqda Safar
shohichi bilan kelishib qoʻyish kerakdir. Yo shohichi




bilmagani ma'qulmi? Aytsa, Safar shohichi ogʻzi bo'shlik
qilib Xoʻja Nasriddinga aytib qo“ysa-chi? Voqealar boshqacha
tus olib, rejalari barbod boʻlsa-chi? Yoʻq, Safar shohichi
yosh bola emas, tushunadi, hati jo`yali maslahat ham berar.
Ko`pni koʻrgan odam, issiq-sovuqni tatigan. Unga albatta
aytish kerak.

Zamonali xayollarini jilovlab, oʻrnidan turdi, kiyinib
yoʻlga tushdi. Koʻchalar tinch, kun boʻyi bozorchiyu
yo'lovchilarning baqir-chaqiridan charchagan Buxoro
koʻchalari tungi uyquga tayyorgarlik koʻrayapti. Hali-zamon
xufton boshlanadi. Bitta-yarimta xufton namozini oʻqish
uchun masjidga shoshayotganlarni demasa, shahar osoyishta,
shovqin-suron tingan. U koʻchadan-koʻchaga oʻtib, Safar
shohichining choyxonasiga yetib keldi. Kela solib shohichining
bilagidan tutgancha chetga tortdi va qariyb bir haftadan
beri ich-etini kemirib yurgan gapini aytganida, shohichining
chakka tomirlari boʻrtib, qoʻllari musht boʻlib tugildi.

— Siz bu gapni Xoʻja Nasriddinga aytmang, — deb
tayinladi Zamonali gapining oxirida. — Oʻzingiz biling, boʻldi.
Men sizga bir nima demagunimcha, boshqa birovga ham
og`zingizni ochmang, jimgina yuring...

Safar shohichi oʻzini qoʻyarga joy topolmay, parishonxayol
boʻlib qoldi. Har zamon-har zamonda oʻzidan-oʻzi
«Muttahamlar!» deb qoʻyardi. U ertasi kuniyam bu gapini
tez-tez qaytarib yurdi.

— Ha, Safar aka, tinchlikmi? Nuqul oʻzingiz bilan
o`zingiz gaplashib yuribsiz? — deb soʻradi anchadan beri
uning harakatlarini kuzatib oʻtirgan, kunda shunda Yormat
doʻlob.

— Oʻzim shunday, — deb qoʻyaqoldi shohichi lohaslikka
solib, — lohasdayman, qarilik, ilik quriyapti.

— Bitta joningiz bor, aka, shuniyam huzurini bilmaysizda, — kulgiga oldi Yormat doʻ“lob, — mana shu katlarning
biriga joy qilib, bir-ikkita bedanani bu yerginaga sayratib,
dastyorlarga uni qil-buni qil, deb dunyoning gashtini surib
yotmaysizmi? Nima zaril besh kunlik dunyoda jonni jabborga
berish? Kim bu dunyoning ishini bitirgan, siz bitirasiz? Agar
birov menga «umringni yarmi oʻtdi, yoshing bir joyga bordi,
endi buyogʻiga nima qilmoqchisan?» deb soʻrasa, choyxonada




yonboshlab, ertadan-kechgacha ikkita joʻra yonimda, gurung
bilan dunyoni chappa-rosta qilardim, derdim. Siz boʻlsangiz,
e, qo'ying-e!

Safar shohichi zoʻrma-zoʻraki kuldi, do'ppisini qoshiga
surib, boʻynini qashidi.

— Yormatvoy, siz bolalardan qutilgansiz, tashvishingiz
yo'q, endi ketmon chopishga yaramaysiz. Nima qilasiz?
Chilimni xoʻrillatib yuraberasiz-da. Birov sizni choyxonadan
haydarmidi?

Yormat doʻ“lob zimdan uning yuziga qaradi, nazarida
shohichi yanada gʻamgin, ichi kuyib, tanasidan tutun chiqib
ketayotgandek.

— Ichingizda bir dardingiz bor, aytmayopsiz, Safar aka.
Sizga bir gap bo`lgan, bizaga aytolmayopsiz. Nima gap oʻzi?
Ayting, yengil tortasiz. -— Shohichi indamagach: — Bildim,
sizga bitta kampir kerak, topdimmi? — dedi.

— Topdingiz, topdingiz, — gapni kalta qildi Safar
shohichi. — Tapilsa, yaxshi boʻlardi, — deb qoʻshib qoʻydi.

— Siz xoʻp deng, ana, bizlar topaylik, — dedi Yormat
doʻlob Safar shohichining pichingini chin bilib, yonidagi
sherigiga im qoqdi. — Topaveraylikmi?

— Topinglar desam, topasizlar-u, lekin u bilan bitta katga
sigʻishmay, janjallashib yurarkanmizda keyin, — dedi shohichi.

— Nimaga sigʻishmasakansizlar? Sizga semizidan emas,
o'zingizga oʻxshagan, oʻzingizbop ozgʻinidan topamizda.

— Gap ozgʻin-semizida emas, — shohichi miyigʻida kuldi.

— Nimasida boʻlmasa?

— Ikkalamiz bitta katga chiqqanimizdan keyin, yarim
kechada u avvalgi erini, men oʻlgan xotinimni eslaymiz.
Qarabsizki toʻrt kishi bo`lamiz. O`rtaga ikki kishi suqulgandan
so`ng, oʻz-oʻzidan biz ikkimiz katdan yiqilib tushamiz.

— Olib qoching-a! — dedi Yormat doʻlob. Sherigi boʻlsa:

— Safar aka bu qochirimi bilan nima demoqchiligini
bildingizmi? Yoshrogʻidan, erga chiqmaganidan toping,
deyopti...

Safar shohichi bir gapirib, bir kulyapti-yu, aslida ichini it
tirnayapti. Xayolida Zamonali, biror yangilik yetib kelarmikan,
deb ikki koʻzi koʻchada. Sabr-toqati ham tugab boryapti, oʻzi
biror chora izlash uchun yeng shimarmoqchi, ammo




Zamonalining «men sizga bir nima demagunimcha, jim yuring»,
degan gapi yoʻlini toʻsib turibdi. Aksiga olib, Xo`ja Nasriddin
«peshingacha qaytaman», deb ertalabdan qayergadir ketgan,
boradigan manzilini ham aytmagan. To hanuz daragi yoʻq...

Qozi anchadan beri oʻqlangan miltiqdek shay turgan edi,
Zamonalini koʻrishi bilan «otilib» ketdi:

— Qayerga badar ketding buncha? Borar joyingni aytib
ketmaysanmi? Odamni xit qilib yubording, san bachchayam!

— Qayerga ham borardim? Sandiqsozon dahasiga bordimda, — dedi Zamonali, — sizning ishingiz bilan.

Qozi jahldan tushsa-da, turqi oʻzgarmadi.

— Kun peshin boʻlay deyapti, sen yuribsan! Bugun
panjshanba, qozikalonning ma'rakasi yodingdan ko'ʻtarilmaganmi, ishqilib? Sanduq topdingmi?

— Topdim, taqsir.

— Men aytganimday, bagʻdodiy tutdan yasalganidanmi?
Boshqachasi bo`lsa, yana sharmanda boʻlmaylik. «Ol buningni»
deb sanduqni boshimizga otib yubormasinlar. Qozikalonning
jahllari tez. U kishi hadya qilingan otning ham tishini ko`rib
oladilar!

— O`shanaqasidan topdim, lekin ustaning o`zini uchratolmadim. — Zamonali atayin gapni mujmal qildi. — Zavjasiga
«ering uyda boʻlib tursin, peshindan keyin kelaman», deb
qattiq tayinladim!

— Sanduqni oʻz koʻzing bilan koʻrdingmi?

— Koʻrdim, menga ma'qul tushdi, sizning didingizga
oʻtiradimi-yoʻqmi, oʻzingiz borib ko`rasiz. — Zamonalining
bunday deyishidan maqsad — qozini usta Mansurning uyiga
olib borish va unda umuman shubha qoldirmaslik edi. — Shunga
men bilan birga ustanikiga borarsiz? O`zim dov-dastgoh bilan
sandiqni olib kelsam-da, u sizga yoqmasa, keyin nima
qilaman?

— Ishni pishitib kelgan boʻlsang boʻldi, birga boramiz! —
dedi qozi tarang qilmay. Tekin molga tarang qilishga balo
bormi? Kerak boʻlsa, tekiniga Makkatilloga borishga ham tayyor.

Qozining koʻngani yaxshi boʻldi. Chunki sandiqni oʻzi
ko'rib olsa, oʻsha yerdan toʻgʻri qozikalonnikiga oʻzi olib
borsa yaxshi-da. Nomadikorga bir gap chiqsa, qozining o`zi




aybdor, javobini ham oʻzi beradi. Zamonali rejani pishiq
qildi. Ishning foyda-ziyonini hisobladi. Ezgu niyat va yaxshilik
uchun boshlangan ishda uddaburon odam har bir narsaning
ikir-chikirigacha hisobga oladi-da. Iloji boricha ishni dadil olgʻa
surishga tirishadi. Zamonali ham xuddi shunday yoʻlni tanladi,
qozida hech qanday shubha qoldirmaslik, uni daryo bo`yiga
olib barib sug“ormay qaytarmoqchi.

Ot-arava yollab, oldinda Zamonali, yonboshida qozi
Sandiqsozon mahallasiga tomon yo`lga tushdilar. Bu yoʻl
taassurotlari haqida mijgʻovlanib o'tirishni oʻzimizga ep
koʻrmadik va usta Mansurning eshigini taqillatib qoʻyaqoldik.

Usta Mansurning tashqi eshikchasi taqillaganda, ichkaridan
ayol kishining «huv, hozir» degan ovozi eshitilgach, Zamonali
otining jilovini aravaning shotisiga ilib, eshikchaga yaqinlashdi.

— Yanga, bu men, Zamonaliman, Mansur akani buyoqqa
chaqiring! — dedi eshikcha tirqishidan moʻralab.

— Toʻram uyda yoʻq edilar-a, — dedi ayol eshikni ochmay.

— Bu men — Zamonaliman, ertalab kelib, sandiq
masalasida sizga tayinlab ketgandim. Eringizga aytganmidingiz?

— Voy, o`lay, sizmisiz? Toʻramga aytishni faromush
qilibman. Aytaman deb turgandim, birpas bo`ldi, Chuqurkoʻprikka xatmi Qur'onga deb, chiqib ketib edilar. Kelishingizni
bilganimda bogʻlab qoʻyardim. Axir, o`zingiz ham tez kelaman
demadingiz-da.

— Nimaga, kelaman deb ketdim-ku! Yana qochdimi? —
dedi Zamonali qoziga bir qarab olib. — Bu mening nechanchi
bor kelishim, yanga?

— Sanaganim yoʻq, ukajon.

— Sanog'i ham yoʻq-da. Keragida qarz berib, orqasidan
yugurib yurasan kishi. Qoʻling bilan berib, oyoq bilan olasan,
deganlari shu bo`lsa kerak-da. — Zamonali mug'ombirlikka
o`tdi. — Hozirgina u bilan ketma-ket keldik-ku! Erim uyda
yo'q, deb aytishga uyolmaysizmi, yanga? Chaqiring,
buyoqqa, ustoni!

— Yo'q odamni yoʻq deyman-da, ukajon! — O'rgatib
qoʻyilgan to`tiqushday sayradi ayol. — U kishi bilan ketmaket kelgan boʻlsangiz — kelgandirsiz, nima bizning hovlida
bitta eshik bormi? Siz bu eshikdan kirganlarini ko'rgandirsiz.
U kishi qoʻshni tomondagi darchadan chiqib ketdilar,




qo`shni bilan birga ketdilar-da. To'g'risini aytsam, oxirgi
kunlarda menga ham tutqich berayotganlari yoʻq.

Zamonali rostakamiga zardasini sochdi:

— Qarz berib muttaham boʻldimmi? — dedi ovozini
balandlatib. — Bir yildan beri rangimni somon qildinglar.
Tirikchiligimni oyoqqa qoʻyib olay, deganlariga, savob ham
kerak-ku, deb qarz bergandim. Menga foydasi kerak emas,
o'zimnikini qaytarsalaring boʻldi edi, yanga.

— Beradilar, ukajon, qochib ketayotganlari yoʻq-ku, —
ayol bu safar mayin ovozda javob berdi. — O`zlari ham har
kuni «Zamonalidan uyot boʻldi-da», deb istihola qiladilar.
Shu qarzni uzaman deb, qo`llarida tesha, kallai sahardan to
xuftongacha tiq-tiq, yog`och yoʻnadilar. Qassob bitta molni
soʻyib, bir qop aqcha qilsa, bu kishi bitta yogʻochni yoʻnib,
ikki qop payraha chiqaradilar.

— Har kun uyda boʻlsa, nimaga uni uydan topib boʻlmaydi?

— Nega unaqa deysiz? Qarzingizni yeb ketmaydilar! —
Pisanda qildi ayol. — Men sizga bir gapni aytaymi?

— Xoʻsh-xoʻsh, nima gap ekan u? — dedi Zamonali va
qoziga «siz ham eshiting» degandek im qoqdi.

— Nasib etsa, yaqinda qarzingizni bersalar kerak! —
Quvonch bilan dedi ayol. — Shashilari baland.

— Yaqin deganingiz qachon, qiyomatdami? — dedi
Zamonali va qoziga qarab jilmaydi. Qozi boshini sarak-sarak
qilib qoʻydi.

— Nafasingizni issiq qiling, ukajon! — Ayol yengilgina
yo'talib oldi. — Yaqinda deyapman-ku.

— Yaqin deganingiz qachon, hay?

— Kecha aytdilarki, keyingi haftada birovdan qarz koʻtarib
bozordan echki sotib olmoqchilar.

Zamonali ayolning gapini oxirigacha eshitishga sabri
chidamadi.

— Echki sotib olib, sutidan tushgan foydadan qarzini
uzmoqchimi?

Ayolning ovozi battar mayinlashdi. U goʻyo mazax
qilayotganday edi.

— Buncha besabrsiz, ukajon? Gapimni oxirigacha eshitingda bundoq!




— Gapiring qani, hay.

— Sut beradigan echki qimmat. Shuning uchun
bundayrogʻidan oladilar. Biz echkining junini qirqib olib,
keyin ip qilib yigiramiz...

— Ipdan paypoq toʻqiysiz, shundaymi?

— Sabr, ukajon, sabr! Paypoq to`qishga manga vaqt qani?
Ipni oʻzini bozorga sotsak ham katta gap. Ana shuning
foydasidan sizni va echki sotib olishga qarz bergan kishining
qarzini uzamiz. Xotiringiz jam bo`lsin, erim haligacha
birovning haqini yeb ketganlari yo'q! Buni o`zingiz ham
yaxshi bilasiz.

Zamonali burun muskullari va yelkasi bilan, qozi esa tomoq
qoqib kuldi. Bu ikki kulgiga otning kishnashi, arava
g'ildiragining gʻijirlashi-yu, aravakashning «hah-hah-hah-hah»
shaklidagi yoyiq kulgisi qoʻshildi.

— Juda yaqin ekan-ku qarzni undirishing, Zamonali, —
deb yubordi qozi zoʻrgʻa kulgidan tiyilib.

Qahqahani va qozining gapini ichkaridan eshitib turgan
ayol:

— Naqdini olaman deb kulasiz-da, ukajon? — dedi
astoydil xafa boʻlib.— Echki junidan ip yigirishning azobini
bilmaysiz-da. Kuni boʻyi bir siqim junni urchuqdan oʻtkazish
osonmi?

Endi bundan ortig'iga qozi chiday olmasligi aniq edi.
Zamonali biroz jiddiy tortib, oʻtgan gaplarni kulgiga yoʻyib,
eshikchani qattiqroq taqillatdi.

— Yangajon, siz ham eringizga oʻxshagan yolgʻonchi
ekansiz! Endi gap bunday: siz eshikning u tomonida, men
bu tomonida turib, bir ishni bajarolmaymiz chogʻi. Paranjini
boshingizga tashlangda, eshikni oching!

— Voy, oʻlay, bu nima deganingiz? Man nomahramga
eshik ochib, kaltakning tagiga qolib olaymi? Sizda insof yoʻq
ekan. Erkagi yoʻq uyga kiraverasizmi?

— Kiraveraman, men yomon niyatda kelganim yoʻq bu
yerga. Undan keyin yonimda guvohim bor. Qani, endi eshikni
oching!

— Qanaqa guvoh?.. Erkakmi, ayolmi?

— Xudo xohlasa, erkak. Namozxontoʻra qozini eshitganmisiz?




— Qarz deb erimni bandi qilmoqchimisiz? — dedi ayol
shikasta ovozda. Zamonali gap ohangidan ayolning qo`rqib
ketganini payqab, muloyimlik bilan dedi:

— Hech kim eringizni bandi qilmoqchi emas. Bandi qilinsa,
men qarzimni kimdan undiraman keyin? Eshikni oching,
qo`rqsangiz qoʻshnilardan birovini chaqiring.

Ayol gap-soʻz ko`payadi deb, qo'shnisini chaqirmadi.
Tavakkal qilib, eshik tanbasini nari surdi. Qiyshiq eshikcha
g'iyqillab ochildi. Zamonali qoʻl qovushtirib turgan qoziga
im qoqdi.

— Qozi pochcha, bahuzur ichkariga kirsinlar, — dedi
o`zi oldinga o'tib.

Qozi istihola bilan Zamonalidan keyin ostona hatlab, yo`lak
devoriga qapishib olgan ayolning salomiga alik oldi-da, supa
tomonga o'tdi.

— Bemavrud qadam ranjida qildik, uzrimizni qabul
qilasizda, yanga, — dedi qozi hovli sahnini koʻzdan kechirib
chiqarkan. — Dilimizda yamon niyat yoʻq, bari yaxshilik,
quvonchlik.

— Bu kishi qozi pochcha boʻladilar, — dedi Zamonali
qozini koʻrsatib. — Shahrimizning eng baobro“ qozisi. Bir
qadrdonlariga sandiq kerak ekan, shuning vaji bilan bu yerga
olib keldim.

Ayol chimmatining bir uchini xiyol koʻtarib, qoziga
qaragan edi, qozi shoshib qoldi.

— Shundoq, yanga, shundoq, — dedi qozi.

— Bizani havli bozormi? — dedi ayol oʻzidan katta odam
uni «yanga» deganiga gʻashi kelib. — Sanduq kerak boʻlsa,
bozorga olib boring, bozor to`la sanduq!

— Bozorda qozi pochcha izlagan sandiq yoʻq ekan, — dedi
Zamonali. — Men «usta Mansumikiga oʻtaylik, u qoʻli gul
sandiqsoz. Yaqinda ko'rishganimizda, yaxshi-yaxshi sandiqlarim
bor, degan edi. Yuring, oʻshanikiga», deb taqsirimni bu yerga
boshlab keldim. Hali ertalab eringizni soʻroqlab kelganimning
boisi shu edi. Uyda tayyor sandiqlar bormi?

— Bor, bitta sanduq bor. Sotib oladilarmi? Agar sotib
olsalar, aqchasini sizning qarzingizga berardik.

— Ha, — dedi Zamonali qoʻl qovushtirib, — shu sandiqni
janoblariga sotasiz. Siz qo'rqmang, narxini oʻzim kesib




beraman. Usto arzon sotibsan, deb sizni urishmaydilar.
Mabodo, xudo koʻrsatmasin, urib-netib yursalar, o`zim
kelib, yotugʻi bilan tushuntirib, ikkalalaringizni yarashtirib
ketaman.

Vaziyat nozik edi. Ayo) Zamonalining «xoʻb deyavering»
degan ishorasi bilan rozilik bildirdi.

— Sandiq ichkari uyda, olaberinglar, — dedi ayol bir
chekkaga oʻtib, — Lekin kaliti yoʻq-da.

— Kaliti kimda? — ajablanib so`radi Zamonali.

— Akangiz biladilar, — soxta zarda bilan javob berdi ayol.

— Bo'ldi, boʻldi, yanga, — dedi Zamonali ayolni koʻp
gapirtirishni xohlamay. — Unda, qozi pochcha sandiqni hozir
olib ketaversinlar. Taraddud qilib o`shancha joydan arava olib
kelganlar. Bitta kalit deb yana ovorai-sargardon boʻlmasunlar.
Erta-mertan kalitni men oʻzim kelib olib ketarman.

Allaqanday tushunib boʻlmaydigan ichki his-tuyg'uga
berilgan ayol kutilmaganda hayajonli tarzda yigʻlab yubordi.

— Man bir nima deyopmanmi? Olib ketsalar, olib
ketaversinlar! Sandiqni qozi pochchaga baxshida qildik.

Zamonali ayolni yupatmoqchi boʻldi.

— Yigʻlamang, yanga, — dedi xaridor aynishidan
xavotirlanib. — Men boʻladigan gapni gapirdim.

— Men ham toʻgʻrisini gapirdim, — dedi ayol koʻzyoshlarini tiyib. — Ana, kirib ichkaridan sandiqni olib chiqinglar.

Zamonali, unga ergashib aravakash ichkariga kirib, zilzanbil sandiqni supaga olib chiqdilar, keyin ayol bilan
savdolashdilar.

— Yanga, shu bilan usto Mansur qarzlaridan qutuldilar, —
dedi Zamonali. — Usto Mansurga oʻzim tushuntiraman, siz
hech xavotir qilmang.

Bahaybat sandiqni uch kishilashib aravaga ortishdi. Qozi
bukchaygan gavdasini tiklab, belini siladi:

— Bagʻdodiy tutdan yasalgan sandiq vazmin boʻlarkan, —
dedi Zamonaliga qarab. — Ogʻirligiga qara, naq yetti bolimon
keladi-ya.

— Men sizga yamon molni olib beramanmi, qozi
pochcha, — dedi Zamonali qozining mamnunligidan oʻzi
ham xursand boʻlib. — Qozikalon buni ko`rsalar, siz bilan




mandan ham koʻp quvonadilar. Endi siz otga mining, men
ichkari kirib, kalitni olib ketgani qachon kelishimni so`rab
chiqay.

Zamonali ichkariga kirganda, ayol oyogʻi kuygan tovuqdek
hovli sahnida tipirchilab turardi. Zamonalini ko`rib bezovtaligi battar ortdi.

— Qoʻrqib ketyapman, Zamonali! — Ayol ro'molining
uchini tishladi. — Akangizdan o`zingiz boxabar bo`lasiz endi.
Akangizni sizga, sizni xudoga topshirdim.

— Xavotir olmang, men rejani puxta qilganman, — dedi
Zamonali va ayolning koʻnglini xotirjam qilib, hovlidan chiqib
ketdi.

MAJLIS

Qozikalonning hovlisi, yongʻoq daraxtidan o`ymakor qilib
yasalgan qoʻshtabaqali darvozasidan kirilgandan keyin ikkiga —
ichki va tashqi boʻlmalarga bo`linadi. Tashqi hovlining sahni
kichkina bogʻcha, bog'chaning qibla tarafida qatorasiga ikkita xona
bilan g'allaxona; hovlining shimolida gʻisht bilan koʻtarilgan.
olti ustunli, toqidor ayvonli katta mehmonxona tushgan.
Mehmonxonaning ichki devorlari naqshinkor, sharqona shakl
berib ishlangan arkali tokchalarda asl chinnilar, kandakorli oftoba
va guldonlar terilgan. Shipti vassachoʻpli, har bir vassa
naqshinkor, oyoq ostida choʻgʻdek eroniy gilam, xona girdiga
sidirg“a duxoba koʻrpachalar toʻshalgan. Oʻrtada uzun xontaxta
sarxil ne'matlarga to`la. Xonaning kunchiqarga qaragan darichasi
bor, darichadan kengina bog` ko`zga tashlanib turadi.

Tashqi hovlida bir toʻp xizmatkorlar boʻlajak ziyofatni,
unda qanday taomlar tortilishini, qaysi hofizu qaysi oshpazlar
kelishini berilib muhokama qilishar, kim qaysi xizmatni
bajarishi kerakligini o`zaro kelishishar edi. Mehmonlar-chi,
eh-he, bugun shaharning oldi kishilari shu yerda boʻlishadi.

— Qushbegi poyon ham kelsalar kerak? — deb soʻradi
xizmatkorlardan biri sherigidan.

— Be, xoʻjamiz qushbegi poyon bilan shovla yemaydilar! —
dedi sherigi uning gapini rad etib. — Kelmasa kerak. Uni biror
marta bu hovliga kelganini ko'rmaganman.




— Hokim toʻra kelsalar kerak-a?

— Hokim toʻra bu safar chaqirilmagan.

— Unda kim keladi oʻzi?

— Qozikalonning ulfatlari keladi. Eshitishimcha, — ovozini
pasaytirdi xizmatkor, — majlisda allaqanday sirli gaplar
boʻlarmish. Shunga faqat qozikalonga yaqin kishilar ketishadi...

Xizmatkorlar bugungi gashtak haqida boru yo“qni qoʻshibchatib bir-birlariga gap uqtirishardi. Lekin har birlarining
xayolida bir maqsad: oʻz xizmati bilan xo'janing olqishiga
sazavor boʻlish.

Mehmonlarning oldi koʻringach, yugur-yugur boshlanib
ketdi. Sohibi xonaning «falonchi, eshikka qara, pismadonchi
qoʻlga suv quy, sen ichkariga qara, sen oshpazlarning oldiga
bor», degan amirona ovozi yangradi...

Mehmonlar bir-biri bilan kirishib ketishdi. Ora-orada
mutrib tanburini chertib xirgoyi qilganda esa, hammasi nafasini
chiqarmay mutribning nolasiyu tanburning nolasiga sel bo'lar,
ba'zisi mavrigixonlikda oʻtirganday yelka qoqib, jilva qilardi.

Qoʻy goʻshti va yogʻi chalaroq qovurilib, ichiga nordon
olma tashlangan qovurma shoʻrva ichilib, kosalar yigʻishtirilgandan keyin qarshisida oʻtirgan bozor oqsoqoli Ortiqboy
raisdan:

— Buxoro bozorlarida nima gaplar? — deb soʻrab qoldi
Baxshillo xalfa taram-taram ajinli peshanasini silab. —
Toʻkinchiliqmu?

— Toʻkinchiliq, Baxshillo aka, — deb gap boshlagan
oqsoqoal birpas tin olib, so`ng ovoziga norozilikmi yoki
shikastalikmi ohangini berib nolidi: — Chetdan keladurgʻon
mollar kamayib ketdi. Borlari ham ikki xil narxda. Bizning
tujjorlar olib kelayotgan mollar qimmat, chetdan kelaturgʻon
tujjorlariniki arzon.

— Nega bundoqchigin boʻ`lopti? Xarojoti koʻpmi?

— Buxoroga kelgan karvonlardan biznikilar dogʻi boj talab
etmaslar, sababi — shaharga mol ko`p kirsun, narxi arzon
boʻlsun. Bizim savdogarlar-chi, boruvda ham, qaytuvda ham
ko`p-ko`p boj-xiroj to'laydurlar. Keyin ular keltirgan mollarni
nima qiladilar? Sarflarini mol ustiga yuklab, qimmat soturlar.
Yaqinda picha oshlangan terini gumashta birla Hojitarxongʻa
joʻnatsam, gumashta xafa bo`lib qaytdi. Rusiyo yerlarining




har qadaminda boj so`rarmushlar. Qanchadan-qancha yugurganimiz evazigʻa foydamiz ziyonimizni qoplamaydur. Bundoq
bo'lgach, qaysi savdogar chetdan mol olib kelur yoki olib
chiqur? Hech qaysisi chiqmas. Bozorlarda shohi, kimxob,
baxmal hozir kasodga uchrab turibdi. Nega? Negaki, bularni
chetga sotib bo`lmayopti. Yo`llar xatarnokdur. Bir tomondin
xitoy-qipchoqlari, ikkinchi tarafdan turkman-qozoq
koʻchmanchilari karvonlarga tinchlik bermaydu.
Qaroqchilarning dastidan ne-ne tujjorlarimiz sindi.

— Amirimiz siyosat qilib, yoʻltoʻsarlarning adabini berub,
boj-xiroj balosini daf etsalar bo`lmasmu?

Ortiqboy rais bilan Baxshillo xalfa orasidagi hangoma ushbu
savoldan keyin butun davrani o`ziga qamrab oldi.

— Amirimiz bu masalalarda biroz oqsaydurlar, — dedi
muloyimlik bilan Xalil munshiy zo'raki jilmayib. —
Xabarlaringiz bor, amir muttasil Erongʻa tahdid solib
turibdurlar. Bu siyosat uchun darkordur. Bir yildan ortdi Marv
hokimi Bayram Alixon birlan jiqqamusht edilar, oxiri qoʻllari
baland kelib, uni daf ettilar, Buxoroyu Samarqandga uch
tuman bandini olib kirdilar. Marvi deb nom chiqargan bu
bandilar har ikki shahar obodonchilig'i ishlariga safarbar
etilg“on. Bu janjollar albatta bozorlarimizdagʻi ahvolgʻa ziyon
koʻrsatmay qo`ymas. Karvonlar toʻxtab qolsa, har ikki
(отопдар" mollar kasodg'a uchraydi-da.

— Yangitdan qo'lg'a kiritilgan yerlarga amirimiz o'z ukalari
Umarbiyni hokim koʻtardilar, — dedi Yengishbek miroxoʻr
zoʻr yangilikning xabarini yetkazayotgandek, hovliqibhovliqib gapirarkan. — Emdi Erongʻ“a oʻtish yo`llarida xatar
kamayar, tujjorlarimizg'a osonchiliq boʻlar. Yana bir yangiliq,
amirimiz Murg`ob etaklarinda Islomobod deb atalmish qal`a
tiklash niyatindalar.

— Shundoq, — miroxoʻrning gapini tasdiqladi xalfa, —
me`morlar ishni jadallashtirmush, Ul qal'aga kuyovlarini kutvol
tayinlash ehtimoli bordur. Buxoroda shunday mishmishlar
oʻrmalab yuribdur. Ishonchliq odamlardin eshitishimcha,
Umarbiyning akasindan ajralib chiqish niyati bormish.

— Bu haqinda eshitganman, — gapga qoʻshildi qozikalon
so'lak yutib, — Umarbiydin ko`pchilik ilgini tortmoqda. Uning
ajralib chiqishdin maqsadi aniq: u Islomobod qal'asiga koʻz




tikib turibdi. U juda ayyor, mabodo aka-uka o`rtasinda janjol
chiqsa, ukaning qo`li baland kelmasa deb qo`rqadurman.
Shunday hol roʻy berib qoladigan boʻlsa, bizlarga yana qiyin
bo'lg'ay. Yer-suvimiz, mol-mulkimiz qoʻldan ketgʻay...

Hangoma avjiga chiqqanda tashqarida qorongʻi tushib,
osmonda yulduzlar paydo bo'lgan, ichkarida yonib turgan
shamning уотир" tokchalardagi chinni idishlar va kumush
ko`zachalarda aks etib, koʻzni qamashtirardi. Mo`ylab-soqolini
silab, gurung raftini kuzatib oʻtirgan Namozxontoʻ“ra qozi
bidir-bidir gap berayotgan, chag'ir koʻz, miqti gavdali
Baxshillo xalfaga go`yo birinchi bor ko'rayotgandek, tikilib
qaradi.

— Soʻraganning aybi yoʻq, xalfa. Mana, siz, shahardagi
koʻp gaplardan xabaringiz bor, qayerda nima gap, bu shaharga
kim kelib-ketayopti — barini bilasiz. Biz qozixonaning ishi
bilan mashg`ul, hech qayerga chiqolmaymiz...

— Yana savdo-sotiq borasinda soʻ'ramoqdamisiz, qozi
pochcha? — deb soʻradi xalfa qozining mijg“ovlanayotganiga
sabri chidamay.

— Yoʻq-yoʻq, — dedi qozi shosha-pisha, — Xoʻja
Nasriddinning Buxoroga qaytganidan Arkdagilarning xabari
bormi-yoʻ“qmi, shuni so`ramoqchi erdim.

Qozining bu savolni berishi va savolga javob olishi unchalik
muhim emas edi. Maqsad — gurung ahlini, ayniqsa,
qozikalonning fikrini Xo`ja Nasriddinga qaratish.

— Nega xabarlari bo`lmasin, bor! — dedi xalfa kulib. —
Xufiyalar barcha gapni yetkazib turadi. Bir gap qulog'ingizda
boʻlsinki, tashqarida nima ishlar bo`layotganini arkdagilar
sizu mendan oldinroq eshitadurlar. Sizda ikkita quloq boʻlsa,
ularda toʻrttadur.

— Oriy, rost aytdingiz, xalfa. Men buni ehtiyot shart,
shunchaki bir gap degan ma'noda so`radim, — dedi qozi
gapni aylantirib. — Toki arkdagilar Xoʻjaning kulgisiga nishon
bo'lmasinlar, demoqchiman. Oʻtgan haftada Baqo amlokdorning ma'rakasida Muhammad Toʻra amri ma`ruf qilibdilar.
Oʻsha yerga Xo'ja kelib qoldi va hazratning hamiyatlariga tegib:
«Hazrat, siz bilmagan ilmu-hunar, siz yecholmagan masala
yo`q. deb eshitganman, shu rost gapmi?» deb so`radi. Hazrat
ham «albatta» deyishlarini biladilar. Xo`ja choʻzib hushtak




chaldi-da: «Shu hushtakka to`rtta tugma qadab bering», dedi.
Boʻldi kulgi, boʻldi kulgi. Hazrat bir izza boʻldilar, odamning
rahmi kelib ketdi.

— Shunday boʻlsa ham, faqiru fuqarolar undan xursand
emish, deb eshitadurman, — dedi Xalil munshiy...

— Men sizga aytsam, Xalilbek, oʻsha Xoʻja Nasriddin
degani, rosti gap — jodugar! — dedi tutaqib ketgan Abdurafi
a'lam. U shunday tutaqib ketdiki, yuzi dokadek oqarib, chakka
tomirlari boʻrtib chiqdi, puchuq burnining chap yonida
moshdek qora gʻ“urra dikirlab o`ynadi. Zahardoni qaynaydimi,
ko'p kekirardi. — Ha, ha, jodugar, — deya gapini takrorladi u. —
Jodugarlik, bu — shaytonning ishi. Demak, Xo`ja Nasriddin
shayton! Isboti ham bor. — U qarshisida o'tirgan bozor
oqsoqoliga qoʻlini bigiz qildi. — Ortiq isboti. Gapim rostmi,
Ortiqboy?

Toʻladan kelgan, yapaloq yuzli, egnidagi sariq yaxtak
ostidan uchta belbogʻ bog'lab olgan, gavdasiga nisbatan
qo`llari uzun, asabdan boʻlsa kerak, gapirganida oʻng ko'zi
pirpirab turadigan, labining chetida tirtig'i bor Ortiqboy rais
qaddini tiklab Abdurafi a'lamga norozi qarab oldi-da, yana
boshini egdi. Oʻtirganlar «nima derkin» degandek, unga
termulib turgach, Ortiqboy rais:

— Bilmadim endi, rostmi-yolg'onmi, — oʻzining gapiga
oʻzi ishonqiramay gap boshladi, — buni menga ham bittasi
aytgan. Bir kuni bozor oralagan Xo`ja Nasriddin xarid paytida
belbogʻining qatidan katta hamyon chiqarib, sotib olgan
zotining haqini toʻlayotganda, oʻsha yerda izgʻib yurgan ikkita
o'g'rining koʻzi tushganda, niyati buzilgan. O'ljaning ketiga
tushib, Xo`ja Nasriddinni ovloqroq joyda tutamiz, deb uning
orqasidan ketaverishgan. Yo`lning to“qayzorga oʻxshagan ovloq
joyini mo'ljallab, hamlaga shaylanganlarida, yerdan
chiqibdimi, osmondan tushibdimi, Xo`ja Nasriddinning
qavatida ikkita otliq paydo bo'libdi. — Hikoyani hayrat bilan
tinglab oʻtirganlar ichidan kimdir «Yo qudratingdan!» deb
yubordi. Lekin bu gap boshqalarni chalg'itmadi. Hamma
hikoyaning davomiga intiq edi. — Oʻgʻrilar baribir ta`qibni
davom ettirib, to Safar shohichining choyxonasigacha
borishibdi. Xo`ja Nasriddinga ergashgan otliqlar xuddi shu
yerga kelib koʻzdan gʻoyib bo`lishibdi. — Ortiqboy oqsoqol




aytayotgan gapini oʻzi ham hozir eshitayotgandek. choʻchibcho`chib gapirardi. — «Bu ikki otliq Xo`ja Nasriddinning
chuhralari bo`lsa kerak», degan xayolga borgan o`g`rilar ham
ketma-ket choyxonaga kirib, bir chekkada oʻtirishgan. Mavridi
bilan «Birodar, sizga ergashib kelgan otliqlar kim edi?» deb
so'rashsa, Xo'ja Nasriddin: «Qanaqa otliq, men otliq-potliqni
ko'rmadim-ku», deb aytibdi.

Ortiqboy oqsoqolning hangomasiga ishonganlar hayratga
tushsa, ishonmaganlar bepisandlik bilan kulishdi. Shulardan
biri Yengishbek miroxoʻr istehzoli kulib:

— Oxi, siz Xoʻja Nasriddinni avliyoga chiqordingiz-ku, —
dedi bit ko`zlarini battar qisib.

— Ana, — dedi Ortiqboy qaltiroq ovoz bilan, — ga...
gapimga ishonmaysizlar desam, gapir deb qo`ymadinglar.
Man buni oʻzim toʻqiyotibmanmi, eshitganimni aytdim.
Manga qolsa, o`sha Xoʻja Nasriddinning nomini tilga olmay
deyman.

— Ortiqboyning gaplarida jon bor, — raisni quvvatladi
Shamsiddin ponsad, — Xoʻja Nasriddin jodugar bo`lmasa,
uni bir vagtlar hovuzga choʻktirganlaridan keyin ham tirilarmidi? Yaki Bag'dodning xalifasi uning boshini kesgandan
keyin, yangi bosh oʻsib chiqarmidi? Xoʻja Nasriddin haqiqatan ham jodugar! Bunoqa ishlar faqat jodugarlarning
qoʻlidan keladi. Jodugarlar shaytonning malayidur!

— U ablah, yaqinimizdagi Koʻzacha qishlog'ilik Tanaboyni
yuz tilloga tushirganiga nima deysizlar? — deb gapga qo'shildi
Namozxonto'ra qozi. — Eshitib yig`lashimni ham, kulishimni
ham bilmay qoldim.

«Shu ham gap bo`ldimi» degandek, bilibmi yoki tekkizibmi:

— U, birovga bedana sotganini eshitmagan ekansiz-da,
Namozboy? — dedi qozikalon katta qornini silab-siypalab
kularkan. Namozxonto'ra yalt etib gap egasiga qaradi va doʻng
peshanasi tirishib ketdi. U, «qozikalon hozir gapni ochadiyu, men bir xona odamga kulgi bo'laman», deb xavotirga
tushdi. Yo'q, qozikalon uning nomini mavhum tutdi. —
«Bedanam tap-tayyor dastyor», deb oʻsha ovsarga sotgan
ekan, u ovsar ham sinashta bo`lmagan molni yuz tilloga sotib
olgani yetmaganday, oshnalari bilan garov oʻynabdi.




— Yutibdimi? — qiziqsinib soʻradi Ortiqboy rais.

— Yutganida kulgiga qolarmidi? Yutqazgan-da! Bedananing
dastyorlik qilganini kimdan eshitgansiz? — dedi qozikalon
masxara qilib.

— Ajab boʻpti, xoʻp bo`pti! — dedi Shamsiddin ponsad. —
Oxe, oʻsha Nasriddin kap-katta firibgar ekanini bilasan-ku,
nega unga yana hajm qilasan, san nodon? O`zi aytayopgan
so'tagingiz kim ekan? Yuz tilloga bedona olibdimi, u bir
boy-badavlat odam. Uni biz tonishimiz darkor.

— Kimligini aytishmadi-ku, lekin shu shahardagi
kalonpolardan deyishdi. Agar Namozboy tanimasa, biz
tanimadik.

Namozxontoʻ`ra «xayriyat-ey» degandek yengil nafas oldi.
Uning baxtiga Ortiqboy oqsoqol boshqa bir hangomani
boshlab, joniga oro kirdi.

— Bir kuni bizning bozorga to'rt qop sabzini koʻtarasiga
Usmon jallobga oʻtkazib qaytayotgan qishloqlik dehqon:
«Shaharda odam koʻp ekan-u, ekin ekiladigan yeri kam ekan.
Buncha odam nima bilan tirikchilik qiladi?» deb menga gapirib
turgandi, qayerdandir Xoʻja Nasriddin oraga suqildi: «Shahardagilar peshingacha sizga oʻxshagan dehqonlarni, peshindan
keyin esa bir-birlarini aldab tirikchilik qilishadi», deydi-da,
ahmoq. Dehqonning oldida bir uyotga qoldim, yer yorilmadi
tikka kirib ketmadim.

— Uning Safar shohichi degan hamtovogʻi bor, —
olovga yog" septi Namozxonto`ra, — oʻzi Qo'qon tomonlardan kelib qolgan. Hozir choyxonada. Oʻzicha Xoʻjaga yon
bosib yuradi. Bunday aft-basharasiga qarasang, ishshosiga
eshak to'xtamaydigan kishi. Lekin gapni katta-katta gapiradi.
Endi uning safsatasini eshiting: goʻyo Xoʻja Nasriddin
Buxoroning vijdoni emish. Unga qoʻl koʻtargan kishi
haqiqatga qoʻl koʻtargan sanalarmish. Ana bu gapga pul
bering!

— Qanaqa vijdon, qanaqa haqiqat? Xo'ja Nasriddin turganbitgani iblisning oʻzi, bilsangizlar! — Oxirgi bahoni
berayotganday mamnun tomoq qirdi Abdurafi a`lam. —
Yaqinda Poyi kalonga kirib bir gapni aytdiki, eshitib, tahoratim
buzilay dedi.

— Nima dedi? — qiziqish bilan soʻradi qozikalon.




— U badbaxtning to`rt tuya yuki bormish, — deya davom
etdi a'lam, — bir tuyasi zulm ekan — amaldorlarga emish;
bir tuyasi xiyonat — boylarga emish, bir tuyasi kibru havo va
ta`na — ulamolarga, yana bir tuyasi hiylayi shar'iy va ta`ma
€kanki, bunisini qozilarga emish... Bu nima bedodlik?! Uni
bir yoqlik qilmasa, bema'ni hangomalari bilan obro`yimizni
yer qiladi, bu muttaham,

Mehmonlar yalt etib uy sohibiga qaradi. Qozikalon «voy,
ablah!» deya boshini asabiy chayqadi, soʻng a`lamning taklifini
ma'qullab:

— Toʻgʻri aytasiz, uni ta'zirini berish kerak! — dedi taklif
Abdurafi a'lamdan chiqqanidan mamnun qiyofada Namozxontoʻra bilan ko`z urishtirib oldi va g`azab otiga minib, koʻzlaridan oʻt chaqnatdi: — Bema'nilik! Kim ta`magir ekan? U
betavfiq kim bilan oʻynashayotganini biladimi o`zi? Bizlarni
ahmoq deb oʻylayaptimi? Ahmoqlikni ko`rsatib qoʻyaman
unga! Bu shaharning egasi yoʻq deyapti chogʻi! Raiyat oldida
bizday obroʻli kishilarni nopisand qilishning oqibatini u
kuchukbachchaga ko`rsatib, tavbasiga tayantiraman hali!

— Hamma gapi safsata! Tavbasiga tayantiring, toʻram,
bir ta'zirini yesin! — Abdurafi a`lam qozikalonni gijgijlatdi. —
Ta'zirini bermasangiz, u haromzoda avvalo sizni, qolaversa
bizni a'molimizga yana nimalarni toʻqib aytmaydi? Uning
jonchiqari — tilida! Oʻsha burro tilini sug'urib olish kerak!

— Albatta! — ishonch bilan dedi qozikalon. — Tilini
sug`urib olurmiz! — Qozikalon yana bir nimalar deb dag`dagʻa
qildi-da, keyin ostonada qoʻl qovushtirib turgan xizmatkorga
koʻzi tushib: — Tortinglar! — dedi.

Hamma narsani shaylab, soʻng koʻrinish bergan ekanmi,
qozikalonning imosi bilan paydar-pay dudlangan barra go'shti
chinni laganlarda dasturxonga tortildi. Kabobning ishtahani
qitiqlovchi xushboʻy hidi birpasda xonani qoplab, mehmonlarning xayolini boʻlib yubordi. Suhbat oʻz-oʻzidan uzildi.
Oʻzi shunaqa: tomoq hakalak otib turganda, kallaga gap kiradimi?

Kabobxoʻrlik boshlanganda ko`kda suzib yurgan oy ochiq
daricha roʻparasiga kelib bulutlar orasiga kirib ketdi. Qorayib
koʻrinayotgan bog'dagi daraxtlarning uchlari tungi shabadada
shuvillab turardi. Shu payt birdan chaqmoq chaqilib, bogʻ
sahnini yoritib yubordi.




— Chaqmoqmi? — Darichaga teskari oʻtirgan kimdir ogʻzi
toʻla goʻsht bilan manqalanib soʻradi.

— Kuzakda chaqmoq chaqadi, yomg`ir yogʻadi-da, —
so`roavchining gap ohangiga mos javob berdi boshqa
birovi.

Shundan keyin daraxt barglari suv sepganday shitirlay
boshladi. Ortiqboy oqsoqol «yomgʻirda qoladigan boʻldik-da»,
deyishi bilan shitirlay boshlagan yomgʻir toʻxtadi.

— Xayriyat-e, — dedi u qaytalab, — yogʻadi deb
turuvdim, yoʻq, shivalab oʻtdi.

Abdurafi a'lam og`zidagi kabobni loʻq etib yutarkan:

— Tiramohga bir narsa deb bo'lmaydi. Yog'aman desa,
yog'adi. Yogʻmasidan oldin hovlimizga yetib olsak yanada yaxshi
boʻlardi, — dedi.

— Qovunni keltirsin xay, keyin turasizlar, — dedi qozikalon
yogʻli barmoqlarini bir-bir soʻrib, sochiqqa artarkan. — Но"1,
Nasrullo, qovunni olib kiringlar, — deb ovoz berdi eshik oldida
mahtal turgan xizmatkorga. Xizmatkor soʻyib, taxt qilib
qoʻyilgan qovunni dasturxonga tortdi. Qorinlariga boshqa narsa
sig'masa ham, hurmati taom, bir-ikki tilikdan qovun yegan
mehmonlar birin-ketin qo`llarini tortishdi.

Shu yerga kelganidan buyon miyasida Xoʻja Nasriddinni
yo`q qilish fikri xira pashshadek yopishib olgan Namozxontoʻra «haligi gap chala qoladimi» degandek qozikalonga
eslatma berdi. Qozikalon «ha» degancha mehmonlarni birpasga
to`xtatib:

— Gap-gap bilan Xoʻja Nasriddinni nima qiladigan boʻldik? — deb jamoaga og£iz soldi.

— Davosi Parpi chapani-da! — dedi oʻylamay-netmay
Abdurafi a`lam. — Qoʻliga bir nima bersak, nima qilishini oʻzi
biladi.

Shundan keyin voqealar tez rivojlandiki, bir pasda
hammani oʻz girdobiga tortib ketdi, raqiblar dunyodagi bor
narsani unutib, sustkashlikdan joʻshqinlikka oʻtdilar.
Hammaning xayoli, oʻy-fikri Xo'ja Nasriddinni yoʻq qilish
bilan band boʻlib qoldi. Ular bu masalaga shunchalar berilib
ketdilarki, taxmondagi sandiqdan chiqqan ovozni payqamay
qolishdi. Payqagani Ortiqboy oqsoqol boʻlsa, u ham gapini
hazilga yo'ydi:




— Sanduqda sichqon bormu? — dedi hammani bir muddat
og'ziga qaratib. — Xitir-xitir etadu.

— Be, — dedi Abdurafi a'lam, — taqsirimning muborak
xonadonlarida sichqon nima qiladi? Bu xonadonda sichqonga
ish qolmagan.

— Ehtiyot shart, siyosat borasinda gap ketganda sichqonlarning ham quloqlari dikkayib qoladur, — dedi Yengishbek
miroxoʻr. — Forsida «Devor mush dorad, mush goʻsh dorad»
degan gap bor. Ya'nikim, devorning sichqoni bor, sichqonning esa qulog`i bor.

— 0, sichqonlar siyosatni tushunarkan-da?

— Siyosatni sichqonlar tushunsin-da!

— Koʻpam qush yurak bo'lmanglar. Chumchuqdan
qo`rqqan tariq ekmaydi, deganlar. Sichqondan qo'rqsalaring
och qolasanlar! — deb raisning gapini kulgiga oldi qozikalon
va uzilib qolgan mavzuni davom ettirdi. — Parpi chapaniga
kelib to`xtaganmi, xay. Bu yumush qachon amalga oshiriladi?

— Yakshanbani mo`ljallayveraylik, — dedi Namozxontoʻra.
— Men Parpini toptirib, bor gapni tayinlayman. Hozir u
pana-pastqamda bekinib yuribdi.

— Nega bekinadi?

— Bolohovuz masjidida ketiga tushishgan ekan, shunga.

— Kim ketiga tushgan?

— Xoʻja Nasriddin.

— Bo`magan gapni qoʻying, qozi, — dedi Yengishbek
miroxoʻr qoʻl siltab. — Parpini bilamiz-ku, tegirmonga tushsa
butun chiqadi. Balodan qoʻrqmaydigan odam Xoʻja
Nasriddindan qo'rqadimi? Bo`lmagan gap! Bari safsata!

— Nega ishonmaysiz, oxi? — dedi qozi g'ingshib. —
O`zining ogʻzidan eshitdim. Oʻzi kelib aytdi menga.

— Gapni koʻpaytirmanglar, — dedi Ortiqboy oqsoqol. —
Parpi chindan ham qo`rqadigan odam emas. Kunduzi bekinsada, kechasi koʻrshapalakka o`xshab ko'cha kezadi. Xoʻja
Nasriddinning yotib-turadigan joyi qayerda o'zi?

— Tayini yoʻq kishining joyi qayerda, choyxonada-da, —
dedi Namozxonto'ra. — Safar shohichining choyxonasida!
Parpining ko`zini bogʻlab qoʻysangiz-da u yerni topib boradi.

— Masala hal, yakshanbani chamalayveringlar! — Fotiha
bergandek qoʻlini yuziga tortdi qozikalon. — Xoʻja Nasriddinni




biryog'lik qilib, choyxonaning oʻzida yerga tiqsin. Ertasiga Namozboy
mirshablari bilan choyxonaga borib, mayyitni kovlab oladi-da,
choyxonachini gunohkor qiladi. Qarabsizki, sopi o`zidan chiqadi.
Xoʻsh, Xo'ja Nasriddinning boshiga qancha tikmoqchisizlar?

«Oʻzingiz ayting», degandek Nomozxontoʻra qozikalonga
qaradi.

— O`zi u nobakorning boshi qimmat turadi-yu, lekin biz
uchun unaqa boshga bir tillo bersak ham hayf! Mayli,
qaranglar, Parpini rozi qilsanglar bo`ldi-da...

Hayot Xo'ja Nasriddinning taqdiri bilan koʻp o'ynashgan:
bir baxtsizlik ketidan boshqasini roʻbaroʻ qilgan, goh oshkora,
goh niqoblangan maxluqlarning o'ljasiga aylantirgan, iztirob
chekishgan, ba'zan oʻlimgacha yetaklab borgan. Xoʻja esa hech
qachon xavf-xatarni xayoliga keltirmay, charchash, qoʻrquv
nimaligini bilmay haq yoʻlidagi kurashini davom ettiravergan.
Xuddi ertak qahramonlaridek, orqa-oʻngiga qaramay, oʻz
maqsadi sari ildam ketavergan. Xalqning ishonchi, yaxshilarning
ko'magi, qolaversa, o'zining topqirligi, uddaburonligi kuchiga
kuch qo'shgan. Agar inson haq bo`lsa, haqiqat tomonida
bo`lsa, u kurashda hamisha yengib chiqadi. Bundaylardan kezi
kelsa ajal ham qo`rqadi. Xo'ja bamisoli qaqnus singaridir, u
doim oʻzini olovga uradi, olovda yonsa ham yana qayta tirilib
hayotga intilaveradi, odamlarga yaxshilik qilaveradi. Mana, u
yana oʻlimga mahkum etildi.

Majlis tugadi. Abdurafi a'lam qo`l ko`tarib, «qani, oʻqing»
degandi, qozikalon «oʻzingizdan boʻlsin», dedi.

— Qani, omin, — koʻtarib turgan qoʻlini bir silkitib duoni
boshladi a'lam, — Xo'ja Nasriddin toʻppa-toʻgʻri do'zaxning
to'riga borib tushsin! Boyto“ramning martabalari bundan-da
ulug` bo`lib, xonadonlariga xudoyim barokot ato etsun! Allohu
akbar!

Mehmonlar qoʻzg'alishdi. Xizmatkorlar ham mehmonlarni kuzatgani tashqariga chiqdi. Xonada hech kim qolmagach,
sandiq ichidagi «sichqon» ham sekin orqa darichadan chiqib,
qorong'ilik qo`yniga g`oyib boʻldi.




SAVOL OSMONDAN, JAVOB TEGIRMONDAN

Oʻlimga qirq birinchi, vallohi a`lam, qirq ikkinchi martami
fatvo berilayotgan kuni Xo`ja Nasriddin qushbegi Miryusufbiyning ziyoratiga borib, Arkka tashrif buyurgan Eron elchilari
qarshisida turib edi.

Alqissa, elchilar savollariga tayinli javob ololmay toqatlari
toq, sarlarining moʻyi nishtardek sallalarini teshib chiqqan,
qushbegi ersa jig'ibiyron, qizarib-boʻzarib turganida Xo`ja
Nasriddin eshikogʻodan ichkaridagi vaziyatni bilib.
yechilmagʻon tugunlarni yechishga, Miryusufbiyning mushkulini
oson qilishga jazmi-jahdi borligini ma`lum qildi. Qushbegi unga
ichkariga kirishga izn berdi.

Aft-angori qo`rqunchli ko`rinsa-da, qirraburun, takasoqol
qushbegi unchalik qoʻpol odam emas edi. Ovozi mayin,
gapirganida ojizalarnikidek chuchuklashib ketar, sal jahlga
minsa, xirilloq chiqar va tinglaguvchini vasvasaga solardi.
Bolaligida qulogʻiga biror kor-hol boʻlganmi, to hanuz chap
qulog'iga jimjilogʻini tiqib, har zamon-har zamonda silkitib
qo'yardi. U qarshisida o'tirgan Xoʻja Nasriddinni tanimas
(tanisa, bu yerga yo`latmas edi), uni saroyga jalb etilgan
olimlardan boʻlsa kerak, degan gumonda edi. Xo'ja Nasriddin
ham qushbegining koʻnglidan kechayotgan shubhani fahmlab,
o'zini yaqinda Buxoroga kelgan bagʻdodlik ulamo — Muslim
Abu Suryon, deb tanishtirdi.

«Bu menga Yaratganning inoyatidur», deb oʻylagan
Miryusufbiy bu tashrifdan boshi ko`kka yetib:

— E, Abu Suryon, tashrifingdan dillarimiz quvonchga to`ldi, —
dedi va unga elchilarni bir-bir shinos etdi. Ustlaridagi qimmatbaho
kiyimlar koʻzni qamashtirib, kishida havas uygʻotib turgan
elchilaming biri qari — soqoli oppoq, ikkinchisi, undan bir-ikki
yosh kichik — xushro“ygina, uchinchisi, qirq yoshlardagi dumaloq
yuzli qora soqol mardak. — Bul mehmonlar eroniydur. Arkoni
davlat masalalarini ado etub, emdi ilmu irfondan savol-javob
qilib erdik. Aziz mehmonlarimizning ba'zi savollari toshyong`oqqa
oʻxshab tishga botur. Bundin biz biroz xijolatdadurmiz. Ehtimol,
toshyong`oqlarga sening tishing oʻtar?

Odmigina kiyingan Xo`ja Nasriddinning mavqeini nazarlariga ilmadilarmi, elchilar «Abu Suryon»ning salomiga zo'rg'a




alik oldilar. Xo`ja Nasriddin ham oldindan toʻn bichishni o`ziga
lozim koʻrmay, avval savollarni eshitishni ixtiyor etdi va
qushbegiga ta'zim bajo aylab:

— Savollariga mushtoqmen! — dedi. Qushbegi elchilarga
ishora berarkan, elchilarning yoshi ulugʻi havoda doira shaklini
chizdi-da, moʻlmayib turaberdi. Xoʻja Nasriddin «bu nimasi»
degandek, qushbegiga qaragan edi:

— Bu savol, — dedi qushbegi jilmayib.

Xoʻja Nasriddin barmog'ini tishlab, xonaning shiftiga
termulib turdi-da, soʻng tezda u ham havoda doira shaklini
chizib, uni teng ikkiga boʻlib chiziq tortdi va doiraning yarmi
o`ziga, yarmi elchiga tegishli ekanligiga ishora berdi.

Javobdan mamnunligi shundoqqina ko`z qarashlaridan
koʻrinib turgan elchi iqrorlik ila bir qadam orqaga, sheriklari
qatoridan joy oldi. Shundan keyin ikkinchi elchi oldinga chiqib,
qornini siladi va ikki qoʻlini ikki yoniga qanot qoqqandek silkitib,
u ham jim turaberdi.

— Bu ikkinchi savol! — dedi Miryusufbiy Xo'jaga ishora
qilib. — Javob ber!

Bu oʻyinning oxiri va oqibati nima bilan tugashini hech
kim bilmas, javoblarning toʻg'ri yoki notoʻg'riligiga ham
kafolat berolmasdi.

Xoʻja Nasriddin yon tomoniga qaragan edi, olti qirrali
naqshinkor kursicha ustidagi xitoyi kosaning ichidagi bir dona
tuxumga koʻzi tushdi va tezda borib, oʻsha tuxumni qoʻliga
oldi, uni elchiga koʻrsatib, oʻz qornini siladi, yuzini burishtirib, uchishga chogʻlangan xoʻroz kabi qanot qoqdi.

Xoʻjaning harakatlarini ko`rib, savol egasi boshini ma'noli
qimirlatib, oʻz joyini egalladi. Elchilarning javoblardan
qoniqish hosil qilganlaridan saroyning boshqa ulamolari birbirlariga taajjubla qarab, hayratdan og'izlari sakkizinchi
kalishdek lang ochilib qoldi.

Uchinchi elchi koʻrsatgich barmog'ini koʻrsatib turaberdi.
Xoʻja Nasriddin unga «savolini qachon berarkan», deb qarab
turganida, qushbegi:

— Abu Suryan, javob ber! — dedi jimjiloq barmogʻini
chap qulog'iga tiqib silkitarkan. — Bu uchinchi savol. Javobing
to'g'ri boʻlsa, mukofotga loyiqsan, yoʻqsa, mirgʻazabning
qo'liga topshirurman!




Xoʻja Nasriddin savolni tezda ilg`ab, elchiga ikkita barmog'i
bilan tahdid qilgan edi, elchi beixtiyor chapak chalib yubordi.
Uning bu chapagi savolning davomi emas, balki tan berganligining belgisi edi.

— Bale, bul olim ilmu irfonda tengi yo'q erkan! — Yoshi
ulugʻ elchi sheriklarining ham dilidagini jamlab Xoʻjaga baho
berdi. — Uchalamizning savolimizga to`g`ri javob berib, bizlarni
lol etdi. Ofarin!

Qushbegining xushnudligidan foydalanib, Xo'ja Nasriddin
elchilarga uzrini bayon etdi:

— Aziz mehmonlar! — dedi u boshlarini egib turgan saroy
ulamolarini koʻrsatib. — Bul ulamolar har qancha sukut saqlasalar
arziydi, chunki bu savollarga ajdodlari javob berib qoʻyishgan,
takrorlashning nima keragi bor? Bular hozircha o'sha otabobolarining javobi bilan faxrlanib, o`zlari javob topishga ozgina
erinchoqlik qiladilar. — Keyin qushbegidan: — Shahriyor, mehmonlarga shaharning qadimiy obidalarini ko'rsatdingizmu? — deb
so`radi va uning javobini kutmay, gapida davom etdi: — Buxoroning qadimiy obidalari yer yuzinda yagonadur. Bul kabi nodir
san'at namunalarini koʻrmoq — oʻtmish birlan yuzlashmoq
kabidur. Oʻtmish bilan yuzlashsangiz, bularning avlodlari kim
bo'lganliklarini bilib olasizlar.

Miryusufbiyning koʻngil osmoni yorishib, Abu Suryon va
boshqa saroy ulamolarini salomxonaga chiqarib yubordi-da,
yasovulga elchilar uchun zarbof toʻnlar keltirishni buyurdi
va elchilardan savol-javobda hanuzgacha pinhon jumboqlarni
sharhlab berishlarini soʻradi:

— Aytinglar-chi, qanday savollar berib, qanday javoblar
oldingiz?

Yoshi ulug` elchi avval ta'zim qilib, soʻng javob berdi.

— Ulamoi sharifingiz chindan-da donishmand erkan. Men
unga «yerning dumaloqligiga ishonasanmi?» deb doira chizsam,
u favqulotda mani hayratga soldi va doirani ikkiga boʻlib, yer
dumaloq, lekin yarmi quruqlik, yarmi suvdan iborat ekanligini
aytdi. Javobi manga bagʻoyat ma'quldur!

Ikkinchi elchi ham birinchisiga oʻxshab yer oʻpib ta'zim
qildi, soʻng sherigi bilan koʻz urishtirib, joy almashdi.

— Kutilmagan javobdan taajjubdaman, shahriyor, — dedi
u ham. — Undan «yer yuzidagi jamiki mavjudodlar nimadan




paydo bo`ladi?» deb soʻragan erdim, tuxumni koʻrsatib,
meni shoshirib qoʻydi. Tasanno!

Javobidan hamdu sanosi koʻpayib ketgan ikkinchi elchi
bukilib-bukilib xo`p ta'zim qilib, oʻz joyiga borib oʻtirarkan:

— Men bitta barmogʻimni koʻrsatib, Allohning yagonaligini aytsam, — dedi uchinchi elchi hayratini yashirolmay, —
u ikki barmogʻini koʻrsatib, «Alloh yagona, lekin uning
yerdagi soyasi ham bor, u podshohdur», dedi. Men kutganimdan ham ziyoda javob oldim, shahriyor!

Qushbegi murodi hasil boʻlgan elchilar oldida obro`si
yanada oshdi. Oʻz navbatida ularga katta iltifotlar koʻrsatdi,
ustilariga yasovul olib kirgan zarbof toʻnlarni yopib, o`zlariga
ajratilgan bog`-hovliga kuzatdi. Xo`ja Nasriddinni huzuriga qayta
chorlab:

— Abu Suryonga zar to`n yopilsin! — dedi eshikdan kirayotgan Xoʻja Nasriddinga iltifot koʻrsatib. — Yana xazinadan
yuz tillo mukofot ham in'om etilsun!

Farmoni oliy zumda ado etildi. Xoʻja Nasriddinni
qushbegining o`zi qutladi.

— o'nlar muborak, Abu Suryon! — So'ng uning bilimiga,
aqlu zakovatiga tasannolar aytdi. — Sen bu ilmingni xor
etmay, Buxoro madrasalaridagi toliblarga oʻrgat! Seningdek
ulamoga har qanday tolib ergashgay.

Xo'ja Nasriddinning biroz havolanib ketadigan odati bor
edi. U qushbegining maqtovlaridan iyib:

— Bu mehmonlar Buxoroga qachon kelishgan? — deb
so'radi.

— Uch kun boʻldi, Abu Suryon, — dedi qushbegi. — Nimaga
soʻrayapsan?

— Uch kundan buyon ularga oshu ovqat bermabsiz-da.

— Nega bunday deysan, Abu Suryon?

— Mehmonlarning qorni och ekan-ku!

— Nega och boʻlarkan? — ajablandi qushbegi. — Ularning
hurmatini joyiga qoʻyib, har kuni qoʻy goʻshti va qo`y yog'idan
palov damlab berdik. Dasturxonga Buxoro bozorlaridagi bor
noz-ne'matlarni toʻkib tashladik. Yana nima qilishimiz kerak
edi?

— Nega unda ularning savoli ovqatdan boʻldi? Uning ustiga
ochlikdan sillalari qurib, gapirishga ham hollari kelmay,




imo-ishoralar ila maqsadlarini bayon etishdi. Nahotki, ularga
bir qultum suvni ham ravo ko'rmay, mehmonga loyiq ishlarni
koʻngul murodicha qila olmadingiz? Bizning Madinat asSalomda, agar mehmon kelsa, avval oldiga dasturxon yozib,
har xil taomlarni keltirub qoʻyarlar. Mehmon uyalmasun
deb, oʻzlari tashqariga chiqib ketarlar. Bir kishi idishtovoqlarning saranjomi uchun mehmon oldida qolar, Ana
shundan keyin mehmon toʻygunicha ovqat yeb, qorni
toʻyganidan keyin mezbon kirib kelar va suhbat qilar, xohlasa
savol-javob qilar.

Shahriyorning taajjubi oshdi. Nima deyarini bilmay
kalovlandi.

— Nima, biz unday qilmabmizmi? — dedi qoshlarini
chimirib. — Biz ham avval ularning oldilariga oshu ovgat
qoʻydik, hurmatlarini ziyoda etdik. Ana undan keyin savoljavobga izn berduk. Xoʻsh, ular ovqat masalasida qanday
savollar berishdi?

— Oʻzingiz ko'rdingiz, — birinchi elchining savolini eslatdi
Xoʻja Nasriddin, — doira chizib, «bir lagan osh boʻlsa nima
qilarding?» deb soʻradi. Men doirani ikkiga boʻlib, «yarmini
sen, yarmini oʻzim eyurman», dedim. Ikkinchisining ochlikdan
ichaklari qurib qolganmi, qornini silab, «yeyishga biror nima
topib ber», deydi. Men tuxumni koʻrsatib: «o'zim ham
ochman, ochlikdan sillam qurib, qushday uchib ketsam
kerak», dedim. Yosh-da, ochlikka chiday olmagan uchinchisi
ersa, «ovqat topib bermasang koʻzingni oʻyib olaman», deb
menga barmogʻini oʻqtaydur, men ikki barmog`imni ko'rsatib:
«men sendan ham ochman, kerak boʻlsa, ikkita koʻzingni
oʻyib olurman», deb ikki barmogʻimni qadagan edim, qoʻrqdi
shekilli, qarsak chalib taslim boʻldi.

— Yoʻgʻ-e, unday bo`lmasa kerak? — dedi qushbegi hayrati
oshib.

— Toʻgʻri-da, amiringiz urush-janjallarga andarmon boʻlib,
xalq g'amidin yiroqlashganga o`xshaydurlar, qarilikda shirin
jonlarining huzurini oʻylab qolganlarmi, degan andishaga
borurman.

— Amirimiz mudom raiyat gʻamini yeyurlar, — dedi
qushbegi amirning duoi jonini qilib. — Oʻzlari yemasalar
yemaydurlarki, raiyatga ilinadilar.




— Unda arkoni davlat xazinasini ochkoʻz amaldorlarga
tashlab qo`yibdilar-da. Ul badnafs amaldorlar xazinani oʻz
maishatlariga sovurib, fuqarolar holidan bexabarmudurlar.
Shundoq boʻlgach, mehmonning oldiga qoʻyadurgʻon
nimarsalari qolmagandur.

Bu piching Miryusufbiyning yuragiga nashtardek sanchildi
va amir al-moʻmininga raiyatning ahvoli bayon etilgan bir
noma kiritishni koʻngliga tugib, Xo`ja Nasriddinni eshikkacha
kuzatayotib:

— Boz aytadurman, amirimiz mehmonnavoz, xalqparvar,
ul zotning «amiri ma'sum» laqablari bordur. Ya'nikim bul
laqabning turkiycha «begunoh amir» ma'nisi bordur, — deb
qo`shib qo'ydi. — Bizda ham mehmondorchilikda maqtangudek
odatlarimiz bordur. Sening Madinat as-Salomingda mehmonni
xonada yolg"iz qoldirsalar, bizda undoq qilmaslar. Mabodo mehmon
kechasi kelib qolsa, atayin shamni o'chirib, xonani qorong'i
qilurlar.

— Mehmon taomni koʻrmasun, debmi? — kulib yubordi
Xo'ja.

— Kulma, undoq ermas! Mehmon dasturxondagi
ne'matlardan uyolmasdan yesun degan maqsad bordur bunda.
Qorongʻida mehmon qorni tuyguncha ovqat yeyur.

— Yaxshi odat erkan. Goʻstohlik qilib ko'nglingizga ozor
yetkazgan bo`lsam, hazor bor uzr.

— Hech bokisi yoʻqdur, vaqti kelib oʻrganib olursan,
xijolatga hojat chikora, — dedi qushbegi Xoʻjaga yana bir
bora minnatdorchilik bildirib. — Sen obroʻyimni koʻtarding.
Sen tufayli sharmandalik bizdan yuz o'girdi. Bu xizmatlaring
uchun men seni mehmon qilmoqchi erdim, ammo dushmanlar orqavarotdan fisqu-fujur gaplarni tarqatadilarmu,
degan andishadadurman.

— To'g`ri oʻylabsiz, shahriyor. Shundaylarning bir hovuchi
salomxonada o`tirishibdi. Ular menga xayrixohlik bildirib,
koʻklarga koʻtarib maqtasalar-da, ichlarini hasad o'ti
yondiradur. Dushmanchiliq hasaddan tugʻilur...

Xoʻja Nasriddin zar choponda, kissasiga yuz tilloni urib,
sirtdan tinch-osuda, ichkarisida fisqu-fasod bijgʻib turgan Ark
darvozasidan chiqib ketayotgan edi, Qorako`ldan qaytayotgan
Sherbek sinchi uni ko`rib qoldi. «Bu battol Arkda nima qilib




yuribdi?» degan fikr bilan otiga qamchi urdi va bu xabarni
Матмоғхото"1а 40212а yetkazishga shoshildi.

Bizningcha, Xoʻja Nasriddin Arkka elchilarning savollariga
javob berish uchun kelmagan. Maqsadi — qushbegi bilan
tanishish edi. Elchilar bazmi esa ayni muddao boʻldi. Agar
to`'g'ridan-to'gʻri qushbegiga roʻpara kelganida, birinchi
uchrashuv albatta shiddatli kurash ostida oʻtardi. Bu kurashda
Xoʻja Nasriddin yo yengilardi yoki qoʻli baland kelardi. Har
ikki holatda ham qushbegi uni oldiga solib quvardi. El orasida
«Xoʻja Arkka borgan ekan, itdek quvib solishibdi», degan
gap tarqalardi. Harqalay ikki tomon bir-biriga ma`qul tushdi.
Eng qizigʻi, Xo'ja Nasriddinning Arkdan kayfi chog` chiqib
ketayotganini Sherbek sinchining koʻrib qolishi keyingi
voqealarga yaxshigina debocha boʻldi.

OʻTMISHDAN ERTAK YOXUD
XO`JA NASRIDDIN MAHSINI YECHGANDA

Sakkizta obinonu qand-qursni tugunga tugib, xurjunning ko`ziga
solib, Chitgaron mahallasiga eshak boshini burarkan, Xoʻja
Nasriddin qadrdoni Abdurahmon bo`zachi haqida o`yga botdi.

Abdurahmon bo`zachi bir paytlar ancha tetik, qirchillama
yoshda bo'lib, yursa oyogʻidan oʻt chaqnardi. Kasbi bo'zafurushlik edi. Shaharda nechta bo`zaga koʻngil berganlar bor,
bari uning etagini hidlab yurardi. Amaldorlar bazmi-jamshid
qiladigan boʻlsa, boʻzani albatta undan olishardi. U
tayyorlagan boʻzaning ta'rifi Buxoro tugul, uning atroflariga
ham ketgan. Hozir yoshi bir joyga borib qolgandir, qaribqartaygan cholga do“nib, bola-chaqasining bagʻrida erkalanib
yurgan boʻlsa, ajabmas. «Meni koʻrsa, tanimasa ham kerak.
Axir oradan qancha suvlar oqib oʻtdi, necha xon, necha
amirlar kelib-ketdi. Kim biladi, Abdurahmon boʻzachining
oʻzi ham oʻtib ketgandir, — dedi Xoʻja Nasriddin o`zigao'zi. — O'tib ketgan boʻlsa, bolalari boboyning chirog'ini
yoqib oʻtirishgandir. Baxtash tavakkal, doʻstning bolachaqasini ziyorat qilish ham savob, deydilar-ku. Oʻtib ketgan
boʻlsa, arvohiga tilovat, tirik boʻlsa, suhbati jonon-da.
O`tmishni eslash xayrli deydilar axir...»




Boʻzachining hovlisi oʻsha-oʻsha, deyarli oʻzgarmagan:
tepasi kichkina boloxona, ostidan hovliga kiriladigan uzun
bostirma dolon. Dolon eshigi ham oʻsha — kichkina qoʻsh
tabaqali daricha, ochilib-yopilaverganidan qiyshayib qolgan. Oʻymakor naqshlari yemirilib, qorayib ketgan. Boloxona sal qiyshaygan. Bu boloxonada necha-necha bazmlar,
shirin-shakar suhbatlar boʻlgan, Eslasang, yuraging orziqib ketadi.

Xoʻja Nasriddin boloxonaga bir qarab oldi-da, eshakdan
tushmay, xalacho'pi bilan darichani bir-ikki taqillatdi.
Ichkaridan yo'tal ovozi va shap-shap etgan oyoq tovushi
eshitildi. Xiyol o'tmay yelkalari keng, kallasi katta, qalin
labi ustida sabza urgan mo'ylovi oʻziga yarashgan boʻzbola
chiqib, salom berdi.

— Vaalaykum salom, mullo boʻling, yigit! — Xo`ja Nasriddin
uning salomiga alik olarkan, eshakdan sirg'alib yerga tushdi va: —
Abdurahmon bo'zachining hovlilari shumi? — deb so'radi.

— Xuddi shu, amak, qani, ichkariga kiring! — Yigit iltifot
koʻrsatdi, keyin eshakning jilovidan tutib. — Menga bering,
siz bafurja, — dedi. G“ordek qop-qorongʻi dolondan oʻtib
borarkanlar, yigit yana qoʻshib qoʻydi: — Ertalab, dadam,
ko`zim uchib turibdi, shu bugun uyimizga mehmon keladi
chog'i, deb oʻtiruvdilar. Dadam avliyo ekanlar.

— Siz, Abdurahmon akaning kimlari boʻlasiz? — deb
so'radi Xoʻja Nasriddin yigitga ergasharkan.

— Kichik oʻgʻillari, amak. Bemalol kiravering. — Ular
dolonning boshiga, supaga chiqarkanlar, yigit: — Dada,
memon omad, — deya ovoz berdi peshayvonli uyga qarab.
O`sha uydan bir to`da bola-baqra, xotin-xalaj chug`urlashib hovliga chiqdi. Hammalari mehmonga salom berib,
bir tomonga tizilishgach., uzun tayoqda, imillagancha
oppoq soqoli ko`ksini toʻldirib turgan, boshida oq salla,
egnida yengil yaxtak kiygan bir chol tashqariga chiqdi va
«kim ekan bu» degandek mehmonga sinchiklab tikildi.

— Mani tanidingizmi, Abdurahmon aka? — dedi mehmon
qaltiragan cholga peshvoz yurib, uning qo`lidan oldi. — Oyo
tanidingiz oyo yo'q, to'g'risini ayting.

Chol qoʻlini peshayvon qilib tumshug'ining tagiga kelib
turgan mehmonning yuziga uzoq tikildi, lekin tanimadi.




— Piyronsolalikda egangni yegur bu koʻz hech baloga
o'tmay qolgan.

— Yaqinni koʻrasizmi, xay? — hazillashdi mehmon.

— Odamni suratini koʻraman, o`zini tanimayman, — dedi
chol bir-ikki gandiraklab. — Ovozingiz tanish, oʻzingizni
tanimayroq turibman. Razzoq koʻsaning balalariga ham oʻxshab
ketobsiz desam, sizning soqolingiz bor. Hay, oʻzingizni shinos
qiling qani, esimga tushar.

— Ovozimniki tanibsiz, o'zimni ham taniysiz. — Mehmon
bag'irlashib ko'rishdi va boloxonaga ishora qilib: — Ana u
boloxonada boʻzano'ʻshlik qilganlarimiz kechagidek yodimda, —
dedi. — Nahotki oʻsha kunlarni faromush qilgan bo'lsangiz?

— E, birodar, bu boloxonada kimlar memon boʻmagan,
qaysi biri esimda qolgan, deysiz. Boʻzanoʻshlik qilaberib,
boloxonaning devorlari nam tortib ketti. Man tayyorlagan
bo`zalarni soyga oqizsa, odamni oqizib ketadi. Nechtasi oqib
ham ketgan. Hozir boloxonaga hech kim chiqmaydu,
o'tinxona boʻlgan. Oxe, otizni ayting, man pirsakni qiynamang.

— Xo'ja Nasriddinman. Endi tanidingizmi yoki hali ham...

Cholning tanasiga qayta qon yugurganday boʻldi. Dol
qaddini koʻtardi, shilpiq koʻzlari chaqnab ketdi.

— E-e-e, — dedi yakkam-dukkam tishlarini koʻrsatarkan,
quchoq ochib mehmonga intildi. — Hah oʻlmang siz bir,
holiyam tirikmisiz? — Chol mehmonning yelkalarini mehr
bilan siladi.

— Tirik boʻlmasam, sizni qidirib kelarmidim.

— Togʻ toqqa qovushmas, odam odamga qovushar.
Ko`rsatganingga shukr, xudojon. Holi yigitsiz-ku. E, barakallo,
barakallo! Bu havlini qandoq topib keldiz? O`ziz topdingizmu
yo birorta boʻzaxoʻr topib berdimu?

— Koʻngil topib keldi, Abdurahmon aka, koʻngil, —
dedi Xo'ja Nasriddin.

— Koʻnglingizga oʻzim sadqa boʻlay. Qadamlaringizga hazor
bor hasanot! — Cholning atrofida bir to`da odam-u, yana
alang-jalang ularning ichidan kimnidir qidirardi. — Hoy,
Beshim. qanisan?

— Beshim akam bozorga ketganlar, — dedi haligi boʻzbola
cholning qulogʻi ostida baqirib, Chol yigitning gapiga e'tibor
ham bermay:




— Memonxonaga joy qilinglar! — dedi. — Xoʻ`jajon, qani,
kiring. Ko'rdingizmi balalani, mani kar deydi, qulogʻimga
baqiradi. Qarisang, balalaga shunoqa oʻyinchoq boʻlib
qolaykansan.

Bir to'da odam birpasda toʻrt tomonga kirib ketdi. Kimdir
hovlini tartibga keltirgan, kimdir mehmonxonaga joy
hozirlagan, kimdir oshxonaga yugurgan, xullas, hammaning
oyog'i olti, qoʻli yetti boʻldi. Bor yuzasidan birpasda mehmonga dasturxon yozildi. Cho! duo qilib, qo`lini yuziga surib
olgach, Xoʻja Nasriddin bilan qayta hol-ahvol soʻradi.

— Durust, durust, — dedi chol koʻkragini to`ldirib turgan
soqolini silab, — kelib xoʻp yaxshi qilibsiz. Sizni Vobkandda
deb yuraytik, u yerlardan ham ketibsiz. Necha vaxdan bozi
Buxoroda yoʻqsiz, qayerlarga yoʻq bo'lib ketdiz? Bo'zachi
akam bor deb yoʻqlamay qoʻydiz? Hozir qayerdasiz?

— Man aytmay, siz eshitmang, — dedi Xo'ja Nasriddin.

— Aytmasangiz, eshilmayman-da, — dedi chol ogʻzidagi
so'lagini shimib.

— Vobkanddan ketganimga ancha boʻlgan. Dushmanlarni
chaqivu bilan u yerlarni ham tark etdik. Bola-chaqa birlan
uzoqlarga ketgandik.

— Uzog'ʻingiz qayer?

— Bu yerdan koʻrinmaydi.

— Koʻ`rinmaydig`on joylarda yurabering qani, nima bo`ladi.

— Oxirgi borgan joyim Turkiyo boʻldi.

— O`h-hu, Buxoroning bir chekkasiga borubsiz-da, —
chol boshini sarak-sarak qildi. — Buxoro ham keng joy ekanda. U yoqlar obodmi?

-— Turkiyo Buxoroda emas, u ancha uzoqda.

— Qayerda boʻlsangiz sogʻ bo`ling. Balalarga ham shu gapni
aytaman.

— E, Abdurahmon aka, odamzod hamma yerda ham
yashab ketaberarkan, lekin Vatan baribir Vatan bo`lib
qolaverarkan. Ozarda boʻldim, Qashg`arda bo'ldim, Damashqda boʻldim, xullas, bo`lmagan joyim qolmadi. Lekin
Buxoroday joyni topolmadim. Oyoq shu tomonga tortaberadida. Mana, yana sogʻinib keldim.

— Bala-chaqalardan qutulganmisiz?

— Ha, bari o`ziga tinch, xonador boʻlib ketgan.




— Kampir qalay, sogʻ-amonmi?

Xoʻja Nasriddin biroz tin oldi.

— Kampirni berib qoʻydik. Yana bittasini nikohimga
olgandim, u ham vafo qilmadi.

— O'limi?

— Bir yil bo`ldi... Menga ham, bolalarga ham mehribon
edi rahmatli.

— Xapa bo'mang, xotin zoti moʻrt kelarkan. Mani ham
kampirim, joyi jannatda boʻsin, tashlab ketganiga vallohu
a'lam, mana bu qavsob kirsa, oʻn yil bo`ladi. Bechora, xisxis qilib yuraydi, biravga zarari tegmasdi, ustimga oʻlaydi.
Bilmadim nima boʻlli, bir kunda o'lli. — Chol ko`ziga yosh
oldi va tezda koʻz yoshini yengiga artib olib, kulib yubordi. —
Bir gapi hech esimdan chiqmaydi. «Loʻlani boshingizga
qo`yaymi yo ayogʻingizgamu?» derdi.

— Nega unaqa derdilar? — qiziqsinib soʻradi Xo`ja
Nasriddin.

Chol gapi kulgili ekanligini bildirib, oldindan miriqib
kulib oldi.

— Bir kuni boʻzani sotib, bozordan qaytayotsam, uch-to`rtta
ulpat jo'ralar lo`p etib oldimdan chiqdi-da, — deya hikoyasini
boshladi chol. — Taqqa to'xtadim. «O'zingni bo'zangdan o`lsang
ham bermaysan. Hech boʻlmasa, bo'zaning puliga boʻza olib
ber», deyishdi. Yoʻq, deyolmadim. Doʻstimning bo`zaxonasiga
kirib, o'sha kuni eshakday ichibmiz. Bir balo qilib havliga yetib
kelibman-u, tappa yiqilib, toshday qotibman. Ertalab xumday
boshni koʻtarsam, ayogʻim lo'labolishda, boshim kim-qayoqda.
Rahmatli kampir koyimoqqa tushdi. «Ahvolingizga qarang,
shunchayam ichasizmi? Loʻlabolishni ayoqqa emas, boshga
qo`yadilar-ku», deb shang'illadi. O`shanda kallamni ishlaganiga
qarang, «E, xotin, bu ishni atayin qildim. Kecha kallaning gapiga
kirib, shu ahvolga tushdim. Ayog'imga rahmat, mani adashtirmay
havliga olib keldi. Shunday boʻlgach, lo“labolishga ayoq loyiqmi
yo kallami?» dedim. Shu-shu, rahmatli, joy solsa, «Ilo“labolishni
ayog'ingizga qo'yaymi yo boshingizgami?» deb so`ragich edi.

— Siz ham shum boʻlgansiz-da, — deb kuldi Xoʻja
Nasriddin. — Lekin xola jannati edilar. Biz kelsak, qayerga
oʻtirtirishni bilmasdilar. Darrov dasturxon, darrov ovqat.
Joylari jannatda boʻlsin! Oʻzingiz nechaga kirdingiz?




— Javzoga oʻrik pishsa yak kam hashtodga kiraman.

— Hali yosh ekansiz-ku. Bitta apa-singilni topsam, boja
bo`lasizmi?

— Yamon boʻlmasdiyu, sovib qolgan chol kimga kerak? —
chol oʻradek og`zini ochib ishshaydi. — Endi bizga tekkan
kampir kechalari sovqotib chiqadi.

— Gapim moydek yoqdi, ichingizda jon deb turibsiz. Xotin
desa, goʻrning ogʻzidan qaytasiz-ku.

— E, qo'ying, balalarni oldiga uyot bo`ladi. Kelinlar nima
deydi?

— Nima derdi, jon deydi.

— Jon deb bo`pti. Bitta nonxo`r ikkita boʻldi, deydi. Keyin...

Qoʻy go'shti va yogʻi chalaroq qovurilib, ichiga nordon
olma solingan qovurma sho'rva olib kirgan bo'zbola «xush
kelibsiz» deb kirganida cholning gapi uzildi va hammaning
e'tibori dasturxonda boʻlib qoldi. Bo'zbola ham mehmonning
yonidan joy oldi.

— Oting nima, yigit? — deb so'radi Xo'ja Nasriddin
yigitning qaddi-qomatiga bir nazar tashlab.

— Eshim, — dedi yigit shoʻrvaga non to'g`rarkan.

— Boboy bolalarning ismini uyqash qilib qoʻygan ekanlarda: kattasi Beshim, bunisi Eshim. Xeshimi ham bormi?

— Ikki oʻg`ilmiz, amak, qolganlari qiz, — deb javob
berdi Eshim.

— Umrlaringni bersin, — deya alqadi Xo'ja Nasriddin, —
bir-birlaringga esh boʻlib yursalaring kamlik ko`rmaysizlar.
Boboy ham shuni niyat qilib, sizlarga shunaqa uyqash ism
qo'yganlar. Meni ham Zamonali degan tutingan ukam bor,
u ham senga oʻxshab juda odobli yigit.

Yigit yalt etib Xo`ja Nasriddinga qaradi.

— Qaysi Zamonali? Namozxontoʻ"ra qozining mulozimimi?

— Uni taniysanmi?

— U mani joʻram, xoʻp yaxshi yigit. Bir marta qozining
g'azabidan qutqarib, bir yaxshilik qilgan-da. Oʻshandan beri
jo`ramiz. Bu hovliga bir-ikki marta kelgan.

— Qaysi joʻrangni aytobsan, Eshim? — deb soʻradi chol.

— Vardonzelik jo'ram-chi, bozor oqsoqoli ikki xum
bo`zaning ustidan janjal chiqarib oʻchakishganda, meni
qutqarib qolgan jo`ram-da.




— Ha, boʻldi-boʻldi, — chol kosani koʻtarib shoʻrvadan
хо"ППаБ ichib, soʻng dasturxonga qoʻyarkan, — yaxshi bola.
Oxirgi paytlarda kemay qo'ydimi? — deb soʻradi.

— Yaqinda keldi-ku, — dedi Eshim boʻshagan kosalarni
olib oʻrnidan qoʻzg`alarkan. — Dada, men Beshim akamning
oldilariga oʻtishim kerak, biror gapingiz yo`qmi?

— Nima gapim bor unga? Vaxliroq qaytinglar, memon
xafa boʻladi.

— Men hozir ketaman, bolalarni ishdan qoldirmang, —
dedi Xo'ja Nasriddin uzrini aytib.

— Qayoqqa ketasiz? — dedi chol iddao bilan. — Kemaykemay, bir keganda, ketaman deganingiz nimasi? Kelish
mehmondan, ketish mezbondan, deganlar. Qachon javob
bersak, oʻshanda ketasiz. — Eshim anqayib turgandi, chol
uni jerkib berdi. — San aytganni qil, memon hech qayoqqa
ketmaydila. — Keyin Xoʻja Nasriddinga qarab: — Shunday,
ha, Xo'jajon. Bir hangoma qilaylik, — dedi.

— Mayli, mayli, — dedi Xoʻja Nasriddin.

— Unda xayrlashmaymiz, — deb Eshim chiqib ketdi.
Ikkalalari yana yolg`iz qolishgach, Abdurahmon bo`zachi
«Qani, gapiring» deb qoldi.

— Nimani gapiray, Abdurahmon aka? — degan Xoʻja
Nasriddinning gapxonasi ochilib ketdi. U biroz sukut saqlab
turdi-da, oʻtmishidan bir ertakni boshladi...

Darvoqe, bu ertakmonand hikoya turklar diyorining
kichkinagina qishloqchasida boʻlib oʻtgan edi. Agar kitobxonlarga voqealar unchalik qiziq tuyulmasa, bu sahifalarni
tashlab, keyingi «Hiylai shar`iy» bobga oʻtib ketaversalar
hech narsa yoʻqotmaydilar, asar voqealari rivojiga ham putur
yetmaydi.

Shunday qilib, Xo`ja Nasriddin hikoyasini boshladi:

— Vobkanddan chiqib Shoshga bordim, amirning ayg'oqchilari ketimdan qolmadi. Shoshdan toʻgʻri Qashg'arga ketdim,
u yerda ham kun berishmadi, keyin Eronga, u yerdan turklar
diyoriga oʻtib, Chigʻir atalmish qishloqchadan qo`nim topdik.
Qishloq beyi qattiqqo`l boʻlsa-da, yaxshi odam ekan. Tog'
etagidan bir kulba, tirikchilik uchun ish topib berdi, baraka
topsin. Hamma joyda boʻlgani kabi, bu qishloqda ham
yomonlar bisyor edi. Chetdan kelganlarni unchalik pisand




qilishmas, har ikki gaplarining birida kalaka qilishni xush
ko`rishardi. Doimo qing£ʻir ishlar bilan mashgʻul boʻlib,
boyliklari ham qingʻir ishlarining orqasidan kelardi. Bir-ikki
shunaqa ishlaridan voqif boʻlib, beyga aytib berdim. Bey
koʻpchilikning oldida ularni sazoyi qilganday rosa ta'zirini
berdi. Bu mening ishim ekanligini bilganlaridan keyin ular
menga teskari ish koʻra boshladilar. Qishloqda beydan boshqa
suyanchigʻim boʻlmasa-da, ularga yon bermadim, arslon kabi
olishib yurdim. Bir kuni ikki qop bug'doyni yelkalab qishloq
tegirmoniga bordim. Bug'doyni dolga agʻdardim. Tegirmonchi
bugʻdoyni tortishga tortdi-yu, tegirmondan chiqqan unni
qoplarga qayta solayotganda, qarasam, unning cho'ʻ'g£i
mo`ljalimdan kam. Tegirmonchi men bilan qasdlashib
yurganlarning biriga qarindoshlik joyi borligini bilsam-da,
misron bilan tegirmon toshining tagidagi taxtani koʻtardim,
u yerda xufya teshik boʻlib, bugdoyning yarmi teshikdan pastga
tusharkan. Tushgan bugʻdoyni qarindoshi orqali boshqa
qishloqdagilarga sottirarkan.

Xullas, tegirmonchining yalinib-yolvorishiga qaramay,
toʻg'ri beyning oldiga bordim, qishloqning oldi kishilaridan
uch-to'ʻrttasini guvoh qilib raiyatning nonini yarimtalab
yurgan tegirmonchining oldiga boshlab keldim. Bey qattiqqoʻl
emasmi,tegirmonchining sharmandasini chiqarib, tegirmondan
haydadi. Shu bahona bo'ldiyu, uning qarindoshi hamtovoqlari
bilan «bu kelgindining ta'zirini bermasak, bizga kun
bermaydi», deyishdimi, har kuni yoʻlimni poylaydigan
bo`lishdi.

Tutqich bermasligimni bilib, bir kuni tunda kulbamizga
kelishibdi. Yarim kechada tom gumbur-gumbur etadi. «Bu
nima balosi bo`ldi?» deb hovliga chiqdim. Xavotir olib xotinim
ham menga ergashdi. Keyin bilsam, xotinni ajal uydan haydab
chiqargan ekan. Kazzoblar tomda poylab yotishgan ekan,
bir katta toshni otib yuborishdi. Tosh menga emas, xotinimga
tegib, bechora til tortmay oʻldi. G'animlar qochib ketdi,
men bola-chaqa bilan chinqirib qolaverdik.

— Voy, padarla'natilar! Voy, it emganlar! — Abdurahmon
bo'zachi ta'sirlanib ko`ziga yosh oldi. Yonboshlagan edi,
qaddini rostladi. — Xudodan qo`rqmas ekanlar-da! Bunaqalarning boʻynini uzish kerak edi.




— Xudodan qo'raqanlarida bu ishni qilisharmidi? — dedi
Xoʻja Nasriddin shikasta ovozda hikoyasini davom ettirar ekan,
bir yutinib oldi. — Ertalabgacha jasadning ustida xudoning zorini
qilib chiqdik. Xo'rozlar tun bilan xayrlashib, tongni qarshilayotgan paytda bey keldi. koʻnglimni ko'tardi, gunohkorlarni
topishga va'da berdi. Bunaqa paytda dalda kor qilarmidi? Qonim
qaynab, o'zimni qoʻyarga joy topolmay boshimni devorlarga
urdim. Vujudim qizib, ichimni qasos oʻti yondirardi.

— Yig'lashdan foyda yoʻq, jasadni yerga qo`yaylik, — dedi
bey yelkamga qoqib. — Xotiningni olimligi tayyormi?

Yosh xotin, oʻlimlikni qayerdan bilsin. Uning ustiga
umrimiz darbadarlikda oʻtib, qora kunga bir-ikki tanga yashirib
qo'ygan joyimiz yoʻq edi. Lekin beyga «hech narsam yoʻq»
deyishga oriyatim chidamadi.

— Men xotinimning oʻligini bu qishloqning mozoriga
qo`ymayman, — dedim jahl bilan. — Tog`guli qishlog'ining
mozoriga qo'yaman.

Beyning zorlariga qaramay, bolalarni beyning uyida qoldirdim-da, yomonlarga namoyishkorona jasadni yelkamga
olib, Togʻguli qishlogʻiga qarab ketdim. O`sha qishloqdagi
o'ziga to`q mullani tanirdim, yukunib hovlisiga bordim-da,
jasadni tashqarida, devorga suyab, oʻzim ichkariga kirdim.
Mulla juda sodda-yu, qoʻli ochiq edi. Ahvolimni koʻrdi-da,
nima boʻlganini so'ramay, oldimga dasturxon yozdi, choʻrak
sindirdi.

— Cho'ragi nimasi, Xo'jajon? — deb so`radi Abdurahmon
bo'ʻzachi.

— O'zimizni non-da, — dedi Xoʻja Nasriddin
dasturxondan bir bo`lak nonni qo`liga olib, dasturxonga qayta
qo`yarkan. — Non sindirdi, men bir par nonni bir tishlab,
qolganini qo`ynimga soldim. Mulla sezib qoldimi, sababini
so'radi.

— Nonni nega qo'yningga solyapsan? To`ymasang, yana
beraman, qoʻmaqay bo`lma. Yo`lga chiqqan boʻlsang, birikkitasini tugub ham beraman, — dedi mulla.

— Tashqarida xotinim bor, sillasi quriganidan devorga
suyanib qolgan, bu non oʻshanga, — dedim. Mulla gapimga
laqqa tushib, xotinimni chaqirib kirgani qizini jo'natdi. Qiz
chiqdi-yu, tezda qaytib kirdi.




— Chaqirsam gapirmayaptilar, oʻzingiz olib kiring, —
dedi menga qarab.

— Qattiqroq gapir-da, xotinimning qulogʻi kar, yaxshi
eshitmaydi, — dedim boshimni xam qilib. Oʻzi uyga
kirganimdan buyon qizning yuziga qaraganim yoʻq edi. —
Yengidan tortsang, keladi.

Qizgina qayta chiqdi. Oradan xiyol vaqt o'tmay,
tashqaridan uning chinqirgani eshitildi. Mulla, xotini va
men otilib chiqsak, jasad yerda dumalab yotibdi, qizning
esa ko'zlari qinidan chiqib, haykaldek qotgan. Men darrov
oʻzimni jasadning ustiga tashlab, xotinimning oʻlimiga
sababchi boʻlgan bu xonadonga la'natlar yogʻdira boshladim.
Mulla malomatdan qoʻrqdi chogʻi, yugurib kelib yelkamdan
koʻtardi, bag`riga bosdi. Shovqin koʻtarmasligimni soʻrab,
yalinib-yolvordi. Men uning quchogʻidan yulqinib chiqishga
harakat qilar, u boʻlsa qoʻyib yuborgisi kelmasdi. Oxiri:

— Bo`lar ish boʻldi, hech odam bu dunyodan toq oʻtmagan, xotining oʻlgan boʻlsa, senga qizimni beraman, — dedi, —
kerak boʻlsa, aqcha ham beraman, roʻzgʻoringni butlab
olasan.

— Rozi boʻlavermabsiz-da, Xoʻ`jajon, — ichi kuyib ketdi
Abdurahmon boʻ`zachining. — O`lgan qaytib kelarmidi?
Balalani oʻylash kerak edi.

— Rozi boʻlmay qayoqqa borardim? — dedi Xo`ja Nasriddin
hikoyasini davom ettirib. — O`zim bitta o`likni ko`molmay
yurgan boʻlsam, ustiga begona joylar, aka-ukam, yaqin
qarindoshim bo`lmasa. Gʻ“irt yetimchaga kim ham xotinlikka
qizini berardi? Oʻsha kuni rasm-rusum bilan mayyitni qabrga
qo'ydik. Xotinning «qirqi» oʻtib, mulla qizini menga nikohlab
berdi.

Oʻsha kuni qattiq qayg'uda emasmanmi, qizga e'tibor
berib qaramagan ekanman, keyin bundoq qarab, o'zimni
yoʻqotib qoʻydim. Bo`yi bo“yimday, beli xipcha, qorachaga
moyil ikki yuzi naq yangi pishgan qirmizi olmaday, chehrasi
bir uyni charogʻon qiladi, kechasi shamning ham keragi
yo'q.

— Shag'amni puli kissayizga qolibdi-da, a, Xoʻjajon? —
dedi Abdurahmon bo`zachining soʻlagi oqib. — Parishtaga
yo'liqibsiz-da?




— Farishtayam gapmi? — Xoʻja Nasriddin yana qizni
ta'riflay ketdi. — Buxoroning olchasidek qip-qizil lablari
orasidan sal-pal koʻrinib turgan tishlarini dur deysiz. Uzunuzun kipriklarini qoqsa, yurak haroratini qaytarur. Egnida
bir sidra koʻylak, boshida roʻmol, bir juft o`rilgan bilakday
sochi belida toʻlgʻonadur. Manim chekimga tushgan bu qiz
oldin turmush qurib, eri ovga borib, qaytib kelmagan va to
hanuz erkak hidini hidlamagan tul ekan.

— Eri ahmoq ekanda oʻsha juvonni, — dedi Abdurahmon
bo`zachi «e, attang» degandek boshini tebratib. — Shunday
xotining bor ekan, ovga chiqib nima qilasan? Man uni joyida
bo'sam, uydan chiqmasdim.

— Nega unaqa deysiz, Abdurahmon aka? — dedi Xo'ja
Nasriddin kulib, — Oʻsha badbaxt er ovga chiqmaganda, bu
huriliqo menga qayerdan nasib qilardi? Xullas, juvon ham
ancha oʻtirib qolgan ekan, koʻp injiqlik qilmadi. Yangi kelinni
ot-aravada Chigʻirga olib keldim. Mulla bergan aqchalar evaziga
ro'zg'orni butladim. Hech narsa ko'rmaganday yashab
yurgandik, jaholatdan qaynab toshgan yomonlar yangi fitna
oʻylab topishdi.

— Bachchag£arlar, yana nima baloni boshlashdi? — eshitib
o'tirgan qo'shigʻi avjida uzilganigami, achchigʻi chiqqan
Abdurahmon boʻzachi soʻkindi. Nazarida joni chiqib ketganday
edi. — Yamon yamonligini qoʻymaskan-da, a?

— Uyimizga o't qo'yishdi, — dedi Xoʻja Nasriddin
kutilmaganda. — Xayriyat o`sha kuni uyda hech kim boʻlmagan.
Xotin bolalarni olib Tog`guliga, onasinikiga ketgan, oʻzim
dalada edim. Qishloq tomondan koʻkka o`rlayotgan qora tutunni
koʻrdim-u, yuragimga havl tushdi. O'pkam tomogʻimga tiqilib,
chopib kelsam, kulbadan nishon yoʻq, bir hovuch kultepaga
aylangan. Qishloq odamlari harakat qilishibdi, afsus,
uddasidan chiqisholmagan. Xoʻrligim kelib, bir uyum kulga
tikilib hoʻng-hoʻng yigʻladim. Xotinimga ham bunchalik
yig'lamagan edim.

— Xotin topiladigan narsa, degansiz-da?

— Gapirmang, ichimni toza bo`shatib olgandan keyin
ikkita qop topib, har birining tagiga bir-ikki tillodan tashlab,
ustidan chala-yarim yongan koʻmirdan kul aralash solib,
eshakka ortdim-da, yoʻlga tushdim. Bu safar Hinoli qishlog'i




tomon yurdim. Bu qishloqning odamlari sodda, koʻngli toza,
bamisoli oʻzimizning shakarqishloqliklarga oʻxshaydi. Qishloq
yaqinida katta suv oqib o'tardi. Hamma joyim qop-qora koʻmir
emasmi, qoplarni eshakdan tushirdim, oʻzim suvda yuvinayotgandim, ariqda cho`milayotgan bolalar sho`xlik qilib,
qoplarni suvga agʻdarishihdi-da. Qarasam, ariq suvi qop-qora.
Jon holatda qoplarga yopishdim. Qayerda, ko`mir suvda erib,
qoplar puchayib qolgan. Qoplarni suvdan olib chiqdim-da,
dod soldim. Dodimni eshitib, qishloq odamlari yetib kelishdi.

— Nima gap, nega yig'laysan? — deb soʻradi bittasi.

— Yig'lamay, kulaymi? — dedim dabdurustdan. — Xudo
bexabar bolalaringiz ikki qop tillomni suvga ag`darishibdi.
Uyim kuydi! Bu ishlaringni qoziga aytib, bari tillolarimni
undirib olmasam, otimni boshqa qo`yaman. Sharmandalaringni
chiqaraman!

Shumtaka bolalar, qopda tillo emas, kul aralash ko`mir
bor edi, deb otalariga zorlanishdi.

— Tekshirib koʻramiz, — dedi birovi qoplarga yopishib, —
qopning tagida bir nima qolgandir.

Ular qoplarni qoqishgandi, hali tagiga tashlab qo'ygan
tillolar shildirab yerga tushdi-yu, gapimga chippa-chin
ishonishdi va sharmanda bo`ʻlishlaridan qoʻrqib, har bir
xonadondan bir tillodan yigʻib berishdi.

— E, baraka topishsin, bu dunyoda yaxshi kishilar ham
bor-da, — dedi Abdurahmon boʻzachi hushyor tortib. —
Keyin nima bo`ldi?

— Keyin qishloqqa qaytdim, — Xo'ja Nasriddinning yuziga
tabassum yoyildi, — tillalarga yangi uy qura boshladim. Uy bitaybitay deganda, gʻalamislardan biri kelib, gap olmoqchi bo`ldi.

— Afandim, topar-tutaringiz haminqadar, kechagina borbudingiz kuyib-kulga aylangan bo`lsa, yangi uyni qaysi
davlatingizga quryapsiz? Yoki koʻmib qo'ygan xazinangiz
bormidi?

Gapiga avval kuldim, soʻng hazilmonand qilib:

— Uyning kuyindi koʻmirini Hinoli qishlog`iga olib borgandim,
u yerda oʻtin taqchil ekan, qopini ellik tillodan olishdi, — dedim.

— E, shunaqami, — dedi u iyagini silab turib. Qarasam,
xayoli parishon, boshini tag qilib ketdi. Men Togʻgulidan
xotin-bolalarni olib kelgani ketdim-u, bir kun oʻtkazib




qaytsam, ochkoʻzlar oʻz uylarini yoqib, koʻmirini ot-aravaga
ortib, Hinoli qishlogʻiga borib, oltinga ayirboshlaymiz
deyishsa, hinoliklar «bizlarni ahmoq deb oʻyladinglarmi?»
deya oldilariga solib quvishibdi.

— Boplabsiz, Xo`jajon, boplabsiz! — quvonchdan koʻzlari
yashnab ketdi Abdurahmon boʻzachining. — Bunaqalarning
jazosi shu. Ular bo yana sizga ziyon yetkazishmadimi?

— Rosa kulgiga qolishdi-ku, — dedi Xo`ja Nasriddinning
oʻzi ham miriqib kularkan. — Tishlari eshakning tishidek boʻlib
ketdi, afsus, ilojini topisholmadi. Koʻch-koʻronlarini koʻtarib
qishloqdan koʻchishdi. Bizlar ham bir muddat qishloqda
yashab turdik-da, yana bolalarga ziyon qilishmasin, deb Bursaga
ko`chib ketdik. Bolalar katta boʻldi, ikkalasini ham xonador
qildim. Ularning ishqi savdogarchilikka tushib, Ovropa yurtlariga
chiqib ketdi, xotin bilan ikkalamiz Bursada qoldik. Birhirimizga suyanib yurgandik, bir yil oldin, xotin kasalga
chalindi-yu, yarim kun ham yotmay bandalikni bajo keltirdi.
U oʻlganda bu dunyo koʻzimga qorong'u boʻlib ketdi.

— Dunyo shu ekan-da, — dedi Abdurahmon bo`zachi
uzun soqolini silab, — mana, men ham qorongʻuda yashab
yuribman. Qoʻlimizdan nima kelardi, xudoning aytganiga
koʻnamiz-da. Koʻz ochiq boʻlsa, koʻraverar ekansiz-da.

— Ha, Abdurahmon aka, koʻraverarkansiz, — dedi Xoʻja
Nasriddin jilmayib. — Lekin bu dunyodan kuygan bittasi:
«agar bu dunyoning tashvishidan qutulay, gʻam-g'ussalarini
unutay desang, oʻzingga tor mahsi sotib ol», degan ekan.
Mana, men ham tor mahsini yechgan edim, ko`rdingiz,
qancha gapi chiqdi...

HIYLAI SHAR'IY

Zamonali shahar o`rtasidagi Gavkushonga qayriladigan
shoxkoʻchaning enli qismida qad rostlab turgan Xoʻja masjidi
oldida usta Mansur bilan uchrashdi. Azbaroyi sandiqda dimiqib,
usti-boshi jiqqa ho`l bo`lgan ustaning ustiga choponini yopgan
Zamonali uni otiga mindirdi-da, ot jilovidan ushlagancha
shohichining choyxonasi tomon yayov yoʻlga tushdi. Usta ot
ustida rangi oʻchib, xuddi bezgak tutgandek qalt-qalt titrardi.




Zamonali uning qaltirayotganini bilib tursa-da, dalda berishga
soʻz topolmay, boshini solintirgancha jimgina borardi.

Shohichi ustaning aft-angorini koʻrdi-yu, gap nimada
ekanligini tushundi, apil-tapil joy tayyorlab, uni oʻtqazdi,
ustiga koʻrpacha tashladi. Oʻ“choqqa oʻt qalab, qumg'on ildi.
Issiq-issiq qaynagan suv ichib, usta Mansurning да гор":
biroz bosilgach, eshitganlarini oqizmay-tomizmay aytib berdi.
Usta gapiryaptiyu, Zamonalining xayoli boshqa yoqda,
ustaning gaplarini chaqib, keyin reja haqida oʻylayotgan boʻlsa,
ajab emas.

— Voy, padarla'natlar! — deb yubordi Safar shohichi
beixtiyor. Endi ustaning qaltirog'i unga koʻchgan edi. — Bularga
hech kim hech narsa demasa-da, bular bilganlarini yeyishsa!
Voy, muttahamlar-ey! Voy, ilonning yogʻini yalaganlar-ey!

Tun juda imillab, ogʻir yuk ortilgan karvondek siljir, borgan
sari bu uch kishini bezovtalik girdobiga tortib borardi. Zamonali
xayollari parishon, atrofga alang-jalang boqdi.

– ХоЧатптр oʻzlari koʻrinmaydilar?

— Ertalab chiqib ketganlari. — Gʻ“azabdan cho'g'dek qizib
ketgan yuzini siladi Safar shohichi. — Menimcha, koʻchada
bitta-yarimta tanishlarini uchratib, oʻshanga qoʻshilib ketganlarov, shu paytgacha daraklari boʻlmadi-ku. Hali bir-ikki tomchi
yomg'ir tashlagan edi, «yomg`irda qolasiz» deb oshnalari olib
qoldimi yo. Qayerda boʻlsalar ham sogʻ bo`lsalar boʻldi...

Bu paytda ustani qayta varaja tutayotgan edi. Chunki
badanidagi ter hali qotib ulgurmagan, ustiga-ustak kuzning
salqin havosi etni junjuktirardi.

— Togʻamga bu gapni aytsakmikan, a? — deb soʻradi usta
Zamonaliga maslahat solib.

— Yo`q, Mansur aka, — dedi Zamonali keskinlik bilan, —
togʻoyingiz bilmaganlari durust. Buni oʻzimiz bir yoqlik
qilsakmi, deyman.

Tun qora pardasini shahar ustiga yoygan, sukunatni turli
hasharotlarning chirillashiyu ahyon-ahyonda uzoqdagi itlarning
boʻgʻiq vovullashlari buzib-buzib turardi. Zamonali esa
nimalarnidir oʻzicha mulohaza qilar, Safar shohichi qorongʻilik
qoʻyniga tikilgancha xayol surardi. Usta Mansur pinakka ketgan.

— Biror rejangiz bormi, koʻp oʻylab qoldingiz? — dedi
shohichi bir necha muddatdan keyin Zamonalining xayolini buzib.




— Hozircha bir nima aytish qiyin, Safar aka. Xoʻ'jamga
vaqtincha boshqa joy qilib bersakmi, deyman. Iloji topilsa,
uzoqroqqa jo'natish kerak...

Usta Mansur rostakamiga uxlab qoldi. Safar shohichining
uyqusi qush uyqu — koʻz yumiq-u ko`ngil uyg'oq. Zamonali
esa bu kecha mijja qoqmadi.

Bomdodga turganlarida Poyi kalon tomondan kelayotgan
azon tovushiga qoʻshilib xo'rozlarning qichqirig`i ham quloqqa
chalinardi. Namozni ado etishgach, uchalalari yuzma-yuz
oʻtirishdi.

— Men kechasi bilan oʻylab chiqdim, — dedi Zamonali
qizargan koʻzlarini ishqalab, — erta oʻtib indin yakshanba.
Mansur aka, siz borib, tirikchiligingizni koʻring, yakshanba
kechasi esa shu yerda boʻling. Men tog'oyingizni amallab biror
bexavotir yerga jo'nataman.

— Nima deb jo`natasiz, Zamonali?

— Yoʻlini toparman, Mansur aka.

— Mayli, togʻ“ani yashirdik ham deylik, uyog'iga nima
qilamiz?

— Shaharda bir-ikki boʻzbola joʻralarim bor, diyonatli
yigitlar, qavatimizga kiradi. Mana, Safar aka, siz va man
bitta, boringki, ikki-uchta kishiga nahotki bas kelolmasak?

— To'ʻg'ri o'ylabsiz, Zamonali! — dedi Safar shohichi. —
Bir boshga bir o`lim. Bitta odamni himoya qila olmasak, bu
savlatni nima deb koʻtarib yuribmiz?

Usta Mansur mushtlarini do`llaytirdi:

— Haq gap, erkak mard kelmasa, boshiga ro'mol o'rashi
darkor. Kurashganimiz boʻlsin!..

Bugun quyosh ko`rinmayroq turibdi. Kechqurungi havo
ertalab ham ochilmadi, quyosh yuzini quyuq bulut qoplagan.
Zamonalining avzoyi kunning avzoyidek tund. U Xoʻja
Nasriddinni Koʻzachaga jo'natishni mo`ljallab yuribdi-yu,
lekin uyoqqa joʻnatish uchun sabab topolmayapti. Oʻylaboʻylab, esiga tushgani, Vardonzega borganida uydagilariga
Mustafo dehqonning qizidan gap ochgani boʻldi. Oʻshanda
otasi: «O'zi kelin ariqning shu betidan topilsa, narigi betiga
oʻtma, degan. Nachora, qoshingni orasi uzoq ekan, kelin
ham uzoqdan topilibdi. Nima ham derdik, taqdiri peshana
ekan», deb rozilik bergandi. Qaytishda Zulfizarning koʻnglini




bilmoq niyatida Mustafo dehqonnikiga kiraman dedi, kirolmadi — uyaldi. Qishloq choyxonasiga kirib, dardini Farmon
akasiga aytdi.

Bu yigitning Mustafo dehqonnikiga serqatnov boʻlib
qolganligini qishloqdagilar «bir balosi boʻlmasa, shudgorda
quyruq na qilur»ga yoʻyib, oʻzlaricha ishq dostonini toʻqib
yurishgandi. «Ishq dostoni»ning bir parchasi Farmon akaning
qulogʻiga ham yetib kelgan edi-yu, Zamonalining o`z og`zidan
eshitarmikanman, deb jim yurardi. Mana, yigit qizaribboʻzarib qarshisida turibdi.

— Siz, inim, bizning bog'-qoʻrgʻ“onimizga oʻting, —
dedi Farmon aka past ovozda. — Bogʻ Mustafoning bog'i
bilan baqamti. Hali oftob qaytishiga picha bor, Zulfizarni
onasi bilan bogʻda koʻrgan edim. Boring, ilojini topib suhbatlashasiz. Lekin bu aqlni men berganligimni birov bilmasin.

Zamonali otini shu yerda qoldirib, Farmon aka aytgan
yo`l yoqalab boqqa bordi. Ikki bogʻni shox-shahhali to'siq
ajratib turar edi. U toʻsiq osha qoʻshni boqqa moʻraladi,
Zulftzarga koʻzi tushdi. Koʻzi tushdi-yu, yuragi gupullay
boshladi. Mustafo dehqonning xotini — Ulbibi xola qizidan
ancha uzoqroqda, Zulfizar beriroqda. Zamonali boʻgʻiq
ovozda qizni chaqirdi, qiz uning ovozini eshitib bezovtalandi,
ovoz qaysi tomondan kelayotganini chamaladi va atrofga
olazarak koʻz tashladi. Oxiri ovoz egasining qayerda turganligini
koʻrdi va uning Zamonali ekanligini ham bildi. Oʻrnidan turib,
labini tishlagancha u yoq-bu yoqqa, keyin astagina boʻynini
choʻzib onasi tomonga qaradi. Onasi ancha uzoqda, oʻzi bilan
oʻzi ovora. U daraxtlarni panalab yigit tomonga o'tdi. Yigitga
yaqinlashgani sari yurak urishi tezlashdi, ichidagi hadik
kattalashdi. Manzilga yetmay, qizlik gʻururi yoʻl bermadimi,
toʻxtadi.

— Qoʻrqma, bu men, — dedi Zamonali yanada past
ovozda. — Nega toʻxtab qolding? Yaqinroq kelaver.

Zulfizar bir-ikki qadam oldinga qadam bosdi-da, yana
toʻxtadi. U yigitga talpinar, hayosi esa uni orqaga tortardi.
Oxiri turgan joyida uzun kipriklarini bir koʻtarib-tushirdi:

— Nega keldingiz? — dedi noz bilan. — Dadam koʻrsalar
ikkimizni ham 50"уадйаг.




— Seni koʻrgim keldi, Zulfizar! Koʻrishish uchun 50"уmaslar? — Zamonalining ovozi titrab chiqdi.

— Ko'ʻrgingiz kelsa, avval dadamga qalin to`lang, keyin, —
u «keyin qancha uchrashgingiz kelsa, uchrashaverasiz»
demoqchi boʻldi-yu, uyaldi. Boshini xiyol egib koʻz suzdi va
birdan qoshini chimirib: — Endi keting, hamsoyalar koʻrib
qoladi, — dedi.

Yigit shoshib qoldi.

— Koʻrsa nima qiladi?

— Gap qiladi. Keting!

— Ketmasam-chi?

— Ketasiz...

Qiz «keting, keting» derdi-yu, lekin oʻzi joyidan jilmasdi.

— Haydayapsizmi meni, Zulfizar?

— Haydamay nima qilay? Begona qizga gap otgani
uyalmaysizmi?

— Siz begona emassiz, Zulfizar!

— Begona bo`lmay, kim?

— Jonim!

— Ho, — dedi Zulfizar suzilib, — oʻzingizning joningiz
yo'qmi?

— Men jonimni sizga berganman, Zulfizar.

— Nimaga?

— Jonim boʻlishingiz uchun.

— Uyatsiz! — deya jilmaygan qiz kelgan tomoniga keta
boshladi.

— Yana biroz toʻxtang, Zulfizar, sizga aytadigan gapim bor.

— Gapingiz boʻlsa, sovchi yuboraqoling, — degan qiz
yugurib ketdi. U yugurib ketarkan, orqasida ilondek toʻlgʻangan
bilakday ikki oʻrim sochi goh oʻng biqiniga, goh chap
biqiniga oʻtib, Zamonalining ichini battar kuydirib yubordi...

Zamonali shu uchrashuvni esladi-yu, yoʻqotgan narsasini
topib olgandek xursand boʻlib ketdi.

— Topdim, Xo'ja Nasriddinni sovchilikka borishga koʻndiraman. Axir, bunga jon-jon deb koʻnadi-ku! — Zamonali
tezda jiddiy tortdi. — U yoqqa Xo'jamni quruq qoʻl bilan
yuboramanmi?..

Zamonalining qozida olasi, to`g'risi, omonati bor edi.
Hozir qozining oldiga boradi, omonatini soʻrab oladi,




oʻshaning oʻn tillosini toʻy xarajatlariga deb Mustafo dehqonga
berib yuboradi.

Zamonali shu niyat bilan qozining oldiga boradigan, bir
yoʻla uning avzoyini ham kuzatadigan boʻldi...

— Qozi pochcha! — Zamonali poygakda turib до"
qovushtirdi. — Xushxabar.

Qozi bir uchib tushdi.

— Qanaqa xushxabar? — deb soʻradi qoshlarini chimirib.

— Xonador boʻlay deyapman.

— Muborak boʻlsin!

— Qulluq, qozi pochcha.

— Bizdan nima xizmat?

— Rahmat, qozi pochcha, — dedi Zamonali kalovlanib. —
To`y chiqimsiz boʻlmas, qozi pochcha, shunga omonatni...

Zamonalining omonatni soʻrashi noo`rin bo'ldimi yoki
qozining xayoli boshqa yoqda ekanmi:

— Qanaqa omonat? — dedi.

— Omonatda, — dedi Zamonali jiddiylashib. — Men
shaharda yolgʻ“izman, xesh-aqrabom yoʻq. Hujram kechakunduz ochiq, halol-nohalol odam bor, deb sizga oʻttiz tillo
berib edim, shuni soʻrayapman-da, qozi pochcha.

— Eslay olmayapman, qanaqa omonatni so'rayapsan? —
masxaraomuz kuldi qozi.

Qozining ikkinchi bor munkir kelishi, masxaraomuz
kulishi Zamonaliga nasha qildi.

— Yo'g'-e, qozi pochcha, hazillashyapsizmi? Berganman
sizga!

— Bergan boʻlsang, oldim deyman-da! Nima, oʻttiz tilloni
deb gunohga botaymi? Tilxating yoki guvohing bormi?

Zamonali gangidi, tili aylanmay chuldiradi.

— Qozi pochcha! — tomogʻi qaqradimi, bir yutunib olib: —
Odamda lavz bor, odamgarchilik bor, — dedi zoʻrgʻa.

Bu gaplar qozining g`azabini yanada oshirdi.

— Sen menga odamgarchilikni oʻrgatmoqchimisan? Yo
lavzing yoq, demoqchimisan? Tilxating bo`lsa koʻrsat,
gapingga ishonay. Qozilik ishida bilasan-ku, bir parcha qogʻoz
lavzdan, odamgarchilikdan baland turadi!

Zamonali taajjubdan dong qotdi. Bir paytlar Tanaboy
ham guvohsiz tili tiyilgan edi, bugun uning holiga oʻzi




tushdi. Endi nima qiladi? «Toʻyning xarajati but, Xo'ja
Nasriddinni sovchilikka yuboraman», deb quvonganida, u
shu omonatni nazarda tutgan edi-ku. Nima degan odam
boʻldi endi?

Qoziga nisbatan Zamonalining nafrati shunday zo'raydiki,
Parpi chapani qolib, uni bo`gʻizlagisi keldi. Mol achchig'i —
jon achchig'i, deganlar axir. Boyligi bijgʻib-sasib yotsa-da,
har qanday boyvachchaning ham bir tangasi yo`qolsa, joni
achiydi. Iymoni boʻshlar bunaqa paytda bir baloni qo'zg'ashi
hech gap emas.

Zamonalining iymoni but edi, shaytonga hay berdi. U qoziga
elanmadi, g'ururini yerga urgisi kelmadi. «Nimaga odamlarda
insof-diyonat qolmagan? — yalt etib xayoliga shu fikr keldi,
keyin ichidagi odam bu fikrni inkor etdi: — Yoʻq, bitta qozini
deb boshqalarni diyonatsizga chiqarish adolatdan emas. Toʻgʻri,
raiyat nomidan va'zxonlik qiluvchi Namozxonto'ʻraga
o'xshaganlar shunday qilib turgandan keyin, ularning kasri
boshqalarga ham uradi-da. Boshchisi nobob raiyat boshmoqsiz
qolar. Bunaqa boshlarga bo'yin bo`lish hayf!..»

Zamonali parishon holda tashqariga chiqdi. «Kimdan qarz
koʻtarsa ekan? O`zining tashvishlari bilan yor-do'stlarini
xijolatga qoʻyish niyati yo`q, chunki ularning holi hamingadar, topganlari roʻzgʻorlariga arang yetadi». U shu kabi
andishalarga berilib, otning boshini boʻsh qoʻygan ekan, ot
uni choyxonaga olib keldi. Xoʻja Nasriddin shu yerda, kechagi
ishlarini aytib, uch-toʻrtta kishini og`ziga qaratib o`tirgan edi.
U Zamonalini koʻrib, bahri dili ochildi. Lekin Zamonalining
kayfiyati yoʻq, zo“rma-zoʻraki tirjayardi, xolos. Unga peshvoz
chiqqan Safar shohichi buni sezdi va:

— Nima gap, Zamonali? — deb soʻradi. — Kayfiyatingiz
noxushroq, biror kor-hol bo`ldimi? Padarim deb yurgandingiz. u kishining ahvollari durustmi?

— Durust!

Zamonali Xo'ja Nasriddin bilan koʻrishib, beholgina uning
qaptalidan joy oldi.

— Osmon uzulib yerga yopishibdimi? — dedi Xo`janing
toqati toq boʻlib. — Nega gapirmaysiz, Zamonali? Dunyoning
bari kori sizning yelkangizga tushdimi?

— E, so'ramang, — dedi Zamonali uf tortib,




— Bunchalik qayg'urishga arziydigan nima ish sodir
boʻldiki, uf tortayapsiz?

— Qozida ozgina omonatim bor edi, bugun soʻrasam,
munkir kelyapti. Shunga boshim qotib...

— Shunga shunchami? — Zamonalining yelkasiga qoqdi
Xoʻja. — Qayg'`urishga arzimaydi, bundoq qovog£ʻingizni
oching. Qozining bunaqa ishlarini endi koʻrib turibsizmi? —
Keyin soqolini tutamlab, bir nuqtaga tikilib turdi va birdan
tizzasiga shap etkazib urdi-da: — O'ylamang, uka, bir yoʻlini
topamiz! — dedi va qoʻshib qoʻydi: — Omonat ish ovora
qiladi, deganlari shu-da! Koʻnglingiz jam boʻlsin, omonatni
qiyomatga qoldirmaymiz. Qozi bilan o`zim gaplashaman. Endi
qovogʻingizni ochib, ko'nglingizni keng qiling!

Jahl ustida turganda taskin ham kor qilmaydi. Kishi ichidan
o`tayotganini o`zi biladi. Xo`ja Nasriddinning daldasi taskin
berdimi, Zamonali asta-sekin tinchlana bordi, garchi chehrasida xushnudlik aks etib turmasa-da, endi oldingidek oʻta
g'amgin emas, koʻzlarida umid uchqunlari bilinar-bilinmas
yiltirardi. Shohichining nigohi esa Zamonalining hozirgi histuygʻularini soʻndirib, boshqasini uyg`otib yuborgan edi, u
shohichiga «indamang» degandek ishora berdi.

— Eshim degan oshnangiz bor ekan, Zamonali, — deb
qoldi Xo`ja Nasriddin.

— Ha, bor, — dedi Zamonali. U ertalab Safar shohichiga
«bir-ikki bo'zbola joʻralarim bor, aytsam, qavatimizga kiradi»,
deganida xuddi shu Eshimni nazarda tutgan edi. — Qayerda
koʻrdingiz uni?

— Otasi eski qadrdonlarimdan edi, kecha oʻshanikida
qoldim. Gapdan gap chiqib, sizni aytgan edim, Eshimboy
«taniyman, u mening jo'ram boʻladi», dedi. Juda odobli yigit
ekan. Unga bir yaxshilik qilgan ekansiz, ogʻzidan bol tomib
sizni maqtadi.

— Nima yaxshilik qilgan ekanman?

— E, hali nima yaxshilik qilganingizni ham bilmaysizmi? —
dedi Xoʻja Nasriddin va yana fikrini davom ettirdi: —
Bilmaganingiz ma'qul. Yaxshilik qil va qilgan yaxshiligingni
suvga tashla, uni odamlar bilmasa, baliq bilar, deganlar. Bu
odatingiz yaxshi.

— Abdurahmon ota durustmi? — deb soʻradi Zamonali.




— Durust, — dedi Xo`ja Nasriddin, — boboy picha qaribdi.
Umrini bersin, chakagi hali baquvvat. Boboy bilan vaxtida
xo`p mayishatlar qilganmiz.

— O'zi, tanimaydigan odamingiz yoʻq-da, amak?

— A, men shu odamlar bilan tirikman-da, Zamonali.
Odamlarni tanimasang, seni ham hech kim tanimaydi.

— Xo'jam lutf qildilarmi? — deya Safar shohichi barkashda
ikkita non, bir siqim mayiz bilan turshak olib ketib, o'rtaga
qoʻydi. — Sizlar qorinning ham arzini eshitasizmi yo
onalaringiz gap deb tuqqanmi?

— Tekin boʻlsa ovqatni ham gapga qoʻshib eyaveramiz, —
hazillashdi Xoʻja Nasriddin.

— Unda, qani, mana bulardan olinglar-chi, osh boʻlsin! —
dedi Safar shohichi...

ж ж ж

Qozi Xo'ja Nasriddinni ayricha bir takaltuf bilan kutib
olsa-da, ichida «bu kasofat yana bir baloni boshlab keldiyov», deb oʻyladi.

— Oʻzi tushimda ayon boʻlgan edi, — dedi Xo`ja Nasriddin
tomdan tarasha tushgandek, — tushimda qozikalonning
eshaklari dumsiz tugʻibdi.

— Tush ekan-ku, — deb kuldi qozi, — tushga nimalar
kirmaydi deysiz, Xoʻja? Eshak dumsiz tug'sa tug`ibdi-da,
shunga ham ota goʻri — qozixonami?

— Toʻgʻri, eshak o'ngingizda dumsiz tug`sa, dumsiz eshak
yuk bilan loyga botsa, qayeridan tortib chiqarishni bilolmay
xunob boʻlasiz. Agar bu holni tushingizda ko`rsangiz, xosiyati
yomon. Uch kun burun shu tushni koʻrganimda, qozikalon
loyga botibdilar-da, degan fikr ko'nglimdan o`tdi. Qarang,
koʻnglimdan o'tgani boʻlibdi-da.

Qozining xayoli dumsiz eshakka qochdi. Bitta o`timtik
pashshaga kayfini oʻg'irtatgan koʻknoriday suzilib borayotgan
koʻzini arang ochdi.

— Kechagina uylariga borganman, bu haqda gapirmadilar-ku?

— Eshaklari dumsiz tuqqaninimi yoki loyga botganlarinimi?

— Unisiniyam, bunisiniyam. — Bangini bezovla qilgan pashshalar endi qozining ichiga kirib, tinimsiz g`ing'illardi.




— E, taqsir, — Xoʻja Nasriddin biroz yumshadi. — Buni
sizga atayin aytmaganlar. Hamma oʻz dardini oʻzi biladi.

— Siz buni qayerdan bildingiz?

— Avvali tush, badazi, kecha qushbegi, ulamoi kabir
Miryusufbiy janoblari, otalari Goʻjaboy jallob birlan joʻra eduk,
«padarimning joʻralarini koʻrsam, o'zlarini koʻrganday
boʻlaman», degan niyatda kaminani yoʻqlatibdurlar, deng, —
deb Xoʻja Nasriddin gap boshlashi bilan qozi halizamon kelibketgan Sherbek sinchining: «Xoʻja Nasriddinni Arkdan
chiqayotganini koʻrdim», deganini esladi va shosha-pisha:

— Chaqirishdan murodlari ne ekan, shahriyorning? —
deb soʻradi. Xo`ja Nasriddin javob berishdan oldin Zamonalini
ham chaqirtirdi.

— Zamonali, manim aytganlarim sizga ham ibrat bo'lsin,
eshiting-da... Qushbegi janoblari meni shul sabab
yo`qlatibdirlarkim, boisi ushbudur: manga zar chopon
yoptirub, biqinlaridan joy berdilar-da, sekin qulog`imga
«Boʻtaboy qozikalon qaridi, ani javobini berurmiz», dedilar,
keyin bir muddat sukut saqladilar. Sukutlari ichimni qizdirib
yubordi. Ustimdan suv quyilgandek ter oqdi.

— Siz jahongashta, koʻpni ko`rgan, ayting-chi, shahrimizda qozikalonlik mansabiga loyiq odam bormu? — deb
soʻradilar va oʻsha sukut bilan mendan javob kutdilar.

Qozi sarosimaga tushdi. Oʻtirgan joyidan bir qoʻzgʻalib,
choʻkkalab oldi va boʻynini choʻzib umidvorlik bilan soʻradi:

— Xoʻsh-xoʻsh, siz nima dedingiz?

Xo`ja Nasriddin qozining harakatlaridan u nimalar
xohlashini bilib oldi va uning sabr-toqatini sinamoq niyatida
gapni imkon qadar choʻzdi.

— Men shoshib qoldim, — dedi u, qoziga emas, aksincha,
Zamonaliga qarab. — Bul mansabga kim munosib ekan, deya
xayol daryosida javlon urdim. Fiqh olamining allomalari borki,
barini xayol koʻzgusidan bir-bir oʻtkardim, lekin birortasining
turqi-tarovati, odob-axloqi manim nozik ta'`bimga oʻtirishmadi. — Va'zxonning Zamonaliga qarab gapirayotgani qozining
ichiga gʻulgʻula soldi: «Bu nodon, qozikalonlikka mulozimimni
loyiq ko'ribdi-da», degan oʻyga borib, biroz boʻshashib
turganida, Xo'ja Nasriddin zud qoziga oʻgirilib: — Birdan
ko'zguda sizning suvratingiz namoyon boʻldi, — dedi.




Oyoq uchidan sovub kelayotgan qozining vujudiga bu
gapdan keyin jon qayta boshladi va qaddini gʻoz tutib:

— Yo, qudratingdan, xudovandi karim! — dedi.

— Koʻzguda koʻrindingiz-u, — gapni yana ortga tashladi
Xo`ja Nasriddin, — qani endi ismi sharifingizni ayta olsam.
Shu damda faromush qilganimni ayting.

— Namozxontoʻra ibn Kozimxontoʻ`ra, — oʻz ismi sharifini
aytdi qozi hovliqib.

— Yoʻq, — dedi Xoʻja Nasriddin uning gapiga e'tibor
bermay, — Miryusufbiy manim xayol daryosiga gʻarq
boʻlganimni koʻrib, «mayli, oʻzingizni koʻp qiynamang,
asr namozidan keyin aytsangiz ham rozimiz», deganlaridan
so'ng koʻzim moshdek achilib ketdi. «Namoz»ga «xon» bilan
«toʻra»ni omixta aylab, Namozxontoʻra qozi, deb yubordim.

— Xayriyat-ey! — dedi qozi Xo`ja Nasriddinning tumshug'igacha kelib qolgan boshini dast koʻtarib, peshanasidagi
terni yengi bilan sidirib oldi.

— Namozxontoʻ“ra, deganimdan keyin shahriyor sukutga
choʻmdilar, — Xoʻja Nasriddin jo'rtaga bu gapga urgʻu berdi. —
Men «oʻb-bo, gapim yoqmadi-da», deb ichimdan qirindi
oʻtdi. Siz bilan ul zot oʻrtasida biror ixtilof bormikan, degan
gumonga bordim.

— Shahriyor birla o`rtamizda hech qanday ixtilof yo`qdur! —
Qizib ketgan qozi qayta sovudi. — Ehtimol, ikkimizni ayirmoq
niyatinda birorta kasofat dushmanchiliq qilgan-u, men
g'aflatda qolgandurman? Manim haqimda ul zotga fisqu-fasod
qilgan nobakor kim boʻldi ekan?

— Men ham shu xayolga bordim, lekin bu xayollarning
bari xom ekan.

— Menikimi?

— Siznikiyam, menikiyam. Qushbegi janoblari sukut
og'ushidan bosh koʻtarib, boz soʻradilar: «Aytg`on odamingʻiz qozikalonliqqa munosibmu?»

— Fiqh ilmini suv kibi ichib yuborgan, demadingizmi? —
Xoʻja Nasriddinga gap oʻrgatayotgandek hovliqdi qozi.

— Dedim va yana dedimki, Anushirvoni odil ikki kishining
og`ziga tupurgan boʻlsa, bittasi shu, bittasi boʻlsa, aynan
Namozxontoʻra qozi boʻladilar!




— Anushirvoni odil qayerda-yu, biz qayerda? — kamtarlik
qildi qozi.

— Qoʻyavering, gap-da! Anushirvoni odil sizning og`zingizga
tupurdilarmu yo betingizgamu — buni qushbegi janoblari
qayerdan bilib o'tiribdilar? — Xo`ja Nasriddin qoʻl siltadi. —
Hotami Toy tirik bo`lganida, hotamliklarini koʻrib qozi
pochchaga zar toʻn yopgan boʻlardilar, dedim.

— Shu gapga shahriyor ishondilarmu?

— Qo'ʻ`yabering, taqsir, bu ham bir gap-da. Hotami Toy
ustingizga to'n yopardilarmu yo kafanmu — buni siz ham,
men ham, qushbegi janoblari ham bilmaydilar-ku. Insofu
diyonatda «obi hayot» bulogʻidan suv ichgan Xoʻjai Xizr
bobomiz oʻz qoʻllari bilan taqsirimga suv berganlar, dedim.

— Suv, dedingizmu?

— Najas berganlarida ham siz qaytarmasdingiz, to'g'rimi,
taqsir?.. Gapning buyogʻini eshitsangiz-chi! Boz, ul kishining
to hanuz Buxoroda biror kimsaning moliga yoki omonatiga
xiyonat qilganlarini eshitmaganmiz; tamani rishvat deb bilgaylar
va otini eshitsalar tahoratlarini yangilaydilar, dedim ма ш шур"
amalga munosib koʻrib, sizni nishon berdim, boz ko`p-ko`p
ta'riflar aytdimki, Miryusufbiy munkirga vaj topolmay hayrat
barmoqlarini tishlab: «Ma`qul, inobatga olurmiz! Men bu haqda
amirga belgi berurman», dedilar. Endi, taqsir, bu yog'iga tayyor
turing, harchand yo'qlatsalar shoshib qolmang, demoqchiman.
Bir-ikki kun ichida yoʻqlatmasalar, shahriyorga boz eslaturmiz...

Qozi tanobi boʻshab qolgan arqondek eshilib ketdi.

— Ko'p savob ishlarni boshlab yurasiz-da, Xoʻjam.
Borakallo! Borakallo! — dedi qozi ko'ngli xotirjam tortib.

— Yana bir gap, — dedi Xo`ja Nasriddin ehtiyot shartini
aytib, — o'rtamizdagi bul hangomani boz begonagʻa aytib
yurmang. Siz, men va mana bu mulozimingiz bilsa yetadi.
Charoki, sizni ko'rolmaydirgʻon dushmanlaringʻiz, qolabersa,
qozikalonning o'zlari elburutdan g'azab otig'a qamchi urib,
mag'ʻzava suvini siyoh, hasad kufrini qogʻoz aylab, ustingizdan
noma yozmasinlarki, muborak nomingizga dog“ tushur. Tilingizga
mahkam boʻling. Hamma balo tildandur. Tilda shakar ham
bordur, zahar ham bordur. Agar kishi pokdur — tilidan
bol, nopok boʻlsa, zahar-zaqqum tomgay. Yuzingizga qorakuya
sursangiz yanada yaxshi, koʻzikmaysiz...




Mansabga tama dandonini tez qilgan qozi qoʻynidan bir
shoyi hamyon chiqarib:

— Suyunchisi, — dedi va Xoʻja Nasriddinning ilgiga zoʻrlab
tiqishtirdi.

Xo'ja Nasriddinning bu ishi Zamonalining hamiyatiga
tegdi, gina-guzorliqqa, boz bu odam jonining tashvishini
qilib yurganligiga pushaymonliqqacha bordi.

Xo'ja Nasriddin tarang qilib, so`ng:

— Sizniki tabarruk, lekin bu bilan qutulmaysiz, — dedi
hamyonni qo`ʻltiqqa urayotib, — ziyofatiga qarzdorsiz.

— Nasib deng, oʻsha kunlarga yetaylik.

— Nasib desangiz, demasangiz ham yetasiz, taqsir, —
Xo'ja Nasriddin duoga qo`l ochdi. — Omin, boz kelganimizda
taqsirimga qozikalon deya iltifot koʻrsatishni roʻzi nasib aylasin.
Allohu akbar!..

Xo'ja Nasriddin ketganidan keyin Zamonalining ko'ngli
buzildi. Axir Xo'ja omonatdan gap ochmadi. Endi uning
yonida hech vaqosi yoʻq, hech narsadan umidi ham yo'q, u
yolg'iz, kim najod qoʻlini cho“zadi? Qalbidagi qaygʻu borgan
sari tosh bosib, og'irligidan butun tanani yerga qapishtirib
yubormoqda.

— E, shunga shunchami? — dedi u o`ziga-o“zi dalda berib. —
Hayotimda bitta nomardga duch kelib, darrov sinib qolyapmanmi? Arzimagan uch-toʻrt tilloga g'ururimni yerga
uryapmanmi? Bel bog`lagan ezgu ishimdan voz kechyapmanmi?

Zamonali omonatning bahridan oʻtdi va oʻzining azmu
qarori bilan mashg`ul bo`lib, zulmga qarshi kurash ishtiyoqi
yuragida yana alanga oldi, to`g`rilik, adolat yana gʻolib
kelishiga, tanlagan yoʻli haq ekanligiga ishondi. Ertaga,
ehtimol, indinga, qachon boʻlsa-da, duch kelishi muqarrar
xavf-xatarga parvo qilmay qoʻ`ysa-da, ko'nglining bir
chekkasida Xoʻja Nasriddinga nisbatan ozgina gina-guzorlik bor
edi. Bu tuygʻu bod-bod o`z hukmini oʻtkazib turardi. «Xoʻja
Nasriddin ham qiziq, kelib-kelib oʻzining kushandasini
qozikalonlikka loyiq koʻrdimi? Bugungi ilon ertaga ajdarhoga
aylanishini bilmaydimi?»

Kechqurun Xoʻja Nasriddin bilan xushlamaygina koʻrishgan
Zamonali kamgap boʻlib qoldi. Xoʻja buning sababini darrov




bildi. Avvaliga bir-ikki hazil qilib, birodarining qulfi-dilini
ochmoqchi edi, Zamonali roʻyxushlik bermadi.

— Mening bugungi ishimdan xafamisiz, Zamonali? —
deb soʻradi Xoʻja Nasriddin oxiri.

— Ha, xafaman! — Zamonali tili uchida turgan gapini
shartta aytdi. — Xiyonatkorligini koʻ`ra-bila turib, shu kazzobni
qozikalonlikka loyiq koʻ`ribsiz-a?

— Kim? Menmi?

— Siz boʻlmay, kim? Mening oldimda aytdingiz-ku!

— Qovoq-tumshugʻingiz shungami?

— Nima, xursand boʻlishim kerakmi?

Xoʻja Nasriddin miyigʻida kuldi.

— Inim, bugun xafa, ertaga xursand boʻlgʻaysiz! Men
hali-veri esimni yeb qoʻyganim yoʻq. Bugungi gaplarimning
bari tomosha, xolos. Bu tomoshaning boisi faqat bir
maqsadga, u ham boʻlsa, omonatni qaytarib olishga qaratilgan
edi. Endi ertaga yana bir bor omonatingizni undan talab
eting. Shoyatkim omonatingizni tavaqquf qilmay bersa.

Xo`ja Nasriddin bugungi tomoshaning asil mohiyatini
ochib bergach, Zamonali o`ylaganlarining xato ekanligini,
Xo'jadan bekorga xafa bo`lganini tushunib yetdi va bu
goʻstohligi uchun oʻzini-oʻzi koyidi.

SHU HAM O`G`ʻIRLIK BOʻLDIMI?

Eshakning bir maromda yoʻrg`alashi bamisoli qo`shiqqa
o'ʻxshardiki, «qoʻshiq» qulogʻiga xush yoqib, Xo'ja Nasriddin
xayolga berildi: «Hayot tasodiflarga toʻla, Bir ko`ngilsizlikdan
qochsang, boshqasiga ro`para kelasan. Tun qancha quyuqlashsa
sukunat shuncha qo`rqinchli tus oladi. Ana shu qo'rqinchni
yengish uchun esa uyquning quchog'iga yashirinasan. Kechagi
kun haqidagi xotiralar xayolingni oʻgʻirlaydi. Oʻylab-o`ylab
charchaysan va ertangi kundan umidvor boʻlib, oʻzingga taskin
berasan: ertaga yana quyosh chiqadi, yana hech nima
bo'lmaganday kunning qoʻyniga singib ketasan...»

Oldidan besh-oʻn nafar mullabachcha muddaris yetovida
chugʻurlashib chiqdi-yu, Xoʻja Nasriddinning xayollari
sochilib ketdi. Bolalarning salomiga alik olib, mudarrisdan
so'radi:




— Domla, bolalarni sayru sayohatga olib chiqdingizmi?

Mudarris o`zining xayollariga g`arq ekanmi, shoshgancha:

— E, yo`q, bularni Jintepaga olib boryapman, — dedi.

— Jintepada nima bor ekan?

— Havoga qarang, dam beropti, bir chakra yomg'ur yoʻq.
Xudodan yomgʻur soʻrab kelaylik, deb borobmiz. Bolaning qalbi
toza, ularning duosi tez ijobat bo`ladi. — Xo'ja Nasriddin qahqaha
otib kulib yubordiki, eshakdan yiqilib tushay dedi. Bundan
muddarrisning achchig'i chiqib: — Nimaga kulasiz? — deb soʻradi.

— Bolalarning duosi tez ijobat bo'lganida, madrasalarda
birorta ham domla qolmagan boʻlardi, taqsir!

— Nafasingizni yel ko'tarsin! — dedi mudarris tishi og'ʻriyotgandek yuzini burishtirib, qo'lini havoda silkitdi. Xoʻja
Nasriddin esa kulib-kulib oʻtib ketdi...

Kambag`alning moli ko'zining oldida bo`lmasa, ko`ngli
taskin topmaydi. Karvonsaroyga bog'lab chiqishga erindimi
ya vaqtini qizg'andimi, Xo'ja Nasriddin qadrdon eshagini
yetaklagancha bozorga bordi.

Ertalab gapdan gap chiqib, Safar shohichi osh damlamoqchi, bozorni esa Xoʻjaning oʻzi qilmoqchi bo`ldi. Shunga
kelishib olishgan edi. Bozorga kirgan Xoʻja avval holvapazdan
yarim qadoq holva, uch qadoq suv koʻtaradigan guruch,
sabzi-piyoz, soyaki oq mayiz, bir chimdimdan ziravor xarid
qilgan narsalarini xurjunning koʻziga solib, meva-cheva rastasiga
burilganda, orqadan bir kishi kelib yelkasiga qoʻl tashladi.
Xo'ja qayrilib qaragan edi, qora kishining rangi oqarib ketdi.
Bu kechagina qozikalonning uyidagi majlisda Xo`ja Nasriddinning qazosiga fatvo berganlarning biri — Ortiqboy oqsoqol
edi. U tezda oʻzini yigʻishtirib oldi-da:

— E., birodar, — dedi zoʻraki tabassum bilan, — bozorga
eshakda kirish man etilgan!

— Shundoqmu? — Xoʻja Nasriddin ham muloyim jilmaydi. —
Bozorga kiraberishda birov bir nima demadi. Endi bozorning
oʻrtasida bu gap? Eshakda bozorga kirish man etilgan ekan,
darvozaga odam qo'ying, eshaklarni bozorga kiritmasin edi.

— Men bozor oqsoqoli Ortiqboy rais bo'laman. Tezda
bozordan chiqing, bo`lmasa mirshab chaqiraman!

— Toʻxtang. oqsoqol! Doʻ`qingiz olamni buzay deydi. Siz
avval bu eshakka yaxshilab qarang! Bu eshak qozikalonning




eshaklariga qarindoshdur. Demak, qozikalonga ham xeshtabordur! O`zi zotli yoʻrgʻa, otdan kuchli, qoʻydan yuvvosh,
yuvvoshligidan ustiga oʻtirib, og`iz kuydirmay sho`rva ichsa
bo`ladi. Birovga ziyoni tegmaydi.

Ortiqboy oqsoqolning biror tuki ham qimirlamadi. U
qozikalon bilan oshnachiligini pesh qilmoqchi edi, lekin
tilini tiydi.

— Meni qoʻrqitmang, birodar! — dedi aftini tund qilib. —
Qozikalon bilan soyada qatiq yalamagan bo`lsam-da, bu
bozor tartib-qoidasiga men javobgarman. Tezda bozordan
chiqib keting!

Odamning ra`yini qirqadigan oqsoqoldan Xoʻjaning ta`bi
buzilib, rostakamiga jahli chiqdi.

— Siz qozikalonni hurmat qilmaskansiz, hech boʻlmasa,
eshaklarining qarindoshini hurmat qiling!

— Men qozikalonning eshaklarini taniyman, aqlli eshak,
lekin sizni eshagingizning aqlliligiga shubham bor.

— Eshaklarning farqiga borar ekansiz, eshak bilan oshnachiligingiz bormi, deyman. Qani ayting-chi, qozikalonning eshaklarini qanday xislatlarini bilasiz?

— Tepadi. tishlaydi, yoniga yaqinlashtirmaydi...

— Boʻldi, boʻldi, — uni to`xtatdi Xo`ja Nasriddin, —
demak, u eshak aynibdi. Bu eshak esa boshqacha. Qarang,
takallufni bilmaydi, bogʻlab qoʻysangiz bir yerda turaberadi,
Bunda mehnatga toqat bor, sizda-chi? Yem yeydi-yu, yuk
koʻtaradi, sizga oʻxshagan baqiroq emas. — Shu payt Abdurahmon boʻ`zachining oʻgʻli Eshimning aytgani esiga tushdi
va qoʻshib qo`ydi: — Sizga bozorchilarning puli taxta-joy
deb beradigan toʻrt-besh chaqasi boʻlsa boʻldi. Qani, endi
insof bilan ayting-chi, buni eshak deb boʻladimi? Siz,
Ortiqboy, mendan xafa bo`lmang, hozir bozoringizdan
chiqib ketaman.

— Chiqing tezroq! — Oqsoqol ortiq bu odamning oldida
turishni ep ko'rmay, chappar urib ketarkan, «yaqinda
eshaging yetim qoladi», dedi ming'irlab.

Xoʻja Nasriddin ham uning orqasidan bir nimalar deb
g'oʻldiragan edi, bu suhbatni chetdan kuzatib turgan kishi:

— Raisni bopladingiz, amak, — dedi bepisand kulib. Bu
«mehribon» kishining ko`zlari olma terar, harakatlari bejo




edi. — Bu odamning oʻzi shunaqa olg'ir, baqiroq, ochko'z,
begonaga kun bermaydi. — Keyin hamrohining yuziga sinchiklab
qaradi. — Hoynahoy, bu shaharda mehmon boʻlsangiz kerak,
a? Sizni oldin ko'rmaganman.

Bu — boʻyi uzun, qotmadan kelgan, kallasi katta,
shopmo`ʻylov olatasir, choponining barini belbogʻiga qistirib
olgan, chapanilarga xos turqi-tarovatli kishining takallufini
jini yoqtirmadi yoki oqsoqolning gapini hali ham hazm
qilalmayotganidanmi, Xoʻja Nasriddin qoshlarini chimirgancha:

— Boshqa shahardan kelgan oʻgʻriman! — dedi. — Bozorlaringda yurib bo`lmaydi. Har qadamda bir soʻroq, holijoningga qoʻ“ymaydilar. Raisniki yetmaganday senga ham javob
beraymi? Kimsan oʻzi?

— Meni Badal kalla, deydilar! — U atrofga alang-jalang
qarab, Xo'ja Nasriddinni sekin chekkaga tortdi, o'pkasini
to'ldirib havo oldi-da, xushomadgo'yga oʻxshab yaltoqlandi: —
Men shu bozorning oʻg'risiman. Uchrashganimiz yaxshi
boʻldi, ikkalamiz bahamjihat ish qilmaymizmi? O'zimga
yaxshiroq sherik izlab yurgandim. Shu yerning odamiman,
pastu balandni besh panjamday bilaman.

Xo'ja Nasriddinning quvligi tutdi. Badal kallaning turqi
g'alatiroq tuyulsa-da, «odamiga uchradim-ku, — dedi ichida, —
qani koʻngliga qo`l solib koʻray-chi, nima dardi bor ekan?
Axir hamma oʻg`rilar duch kelganga dilini ochavermaydi-ku.
Bu ovsarroq o'g'ri boʻlsa kerakki, hazilimga laqqa tushib,
kimligini ma'lum qildi». Shubha uygʻotmaslik uchun tezda
maqsadga koʻchgan Xoʻja Nasriddin:

— Yaxshi, men ham shu hunarning nonini yeyman,
oʻgʻrilikning sir-asrorlaridan boxabarman, — dedi unga
taqlidan past ovozda. — Ikkalamizni xudoning oʻzi го"Баго"
qildi. Ikkita ko'rni qorong`ida uchrashtiribdi, deganlari shuda. Qani aytchi, ishni qachon va qayerdan boshlaymiz?

Shu payt juldur kiyingan kishi, qishloqilardan bo`lsa kerak,
bularga bir oʻqrayib qaradi-da, oʻn qadamcha nari borib
toʻxtadi.

— Kattakon boyning hovlisini koʻz ostimga olib qoʻyganman, — dedi Badal kalla pisillagan ovozda, — judayam katta
savdogar. Yiqqan mol-dunyosining hisobi yoʻq.




— Mol-dunyosining behisobligini qayerdan bilasan?

— Belidagi toʻrtta belbogʻidan, — dedi Badal kalla
bilag`onlik qilib. Keyin bilibmi, bilmaymi, Xo'ja Nasriddinni
sansirashga oʻtdi. — Sen qulf buzishga qalaysan?

— Qulf buzishning yetti xil yo'lini bilaman, — dedi Xo'ja
Nasriddin past kelmay.

— Unda ishimiz besh ekan! Oʻgʻrining san'ati qulf buzishda
bilinadi. Shu ishni uddalasak, umrimizning oxirigacha yallo
qilib yuramiz.

— Boʻlmasa, tezroq ishga kirishaylik! — Uni shoshirdi
Xoʻja Nasriddin. — Boshqalar oldinroq harakat qilib, biz
umrimiz oxirigacha xor-zorlikda qolmaylik.

— Sen shoshqaloq ekansan, — dedi Badal kalla. — Bunaqa
nozik ishlarda shoshqaloqlik yaramaydi. Pishiq-puxta reja tuzish
kerak! Ana undan keyin bafurja ishga kirishish darkor.

— Yoʻ`l-yo`lakay reja tuzih boraveramiz-da. Tavakkalchining
ishini xudoning oʻzi toʻgʻrilabdi, deydilar.

— Sen hozir, demoqchimisan?

— Hozir boʻlmasa, qachon?

— Kechqurun, galvars! — Badal kalla endi bemalol mazax
qilishga oʻtdi. — Oʻgʻrilik kechasi qilinadigan kasb. Shunday
ekan, kechgacha sabr qilishga to'g'ri keladi.

Oʻn qadamcha narida turgan juldurvoqi kishi oʻz-oʻzidan
g'oyib boʻldi. Uning kelganini bilmaganlaridek, ketganini ham
sezishmadi.

— Hech bo`lmasa, hozir oʻsha boyvachchaning hovlisini
ko`rib, kiradigan joyimizni aniqlab kelaylik, — dedi Xo'ja
Nasriddin.

— Bo'lmaydi, xumpar! — E'tiroz bildirdi Bada! kalla. —
Bitta-yarimtasi ko'rib qolsa, ertaga sharmandamiz chiqadi.
Hammasi qorong`ida bo`lgani ma'qul. Kechqurunni nimaga
chiqarib qoʻyibdi?

— Nimaga?

— Barcha qingʻirliklarni yashirish uchun!

— Kunduzni nimaga chiqarib qo`ygan bo'lmasa?

— Kechqurundagi qingʻirliklarni hazm qilish uchun!

— Oʻ“, sen mendan oʻtib ketgan ekansan-ku?

— Ovsar, bu katta kallani nimaga berib qo'ygan?

— Ishlatish uchun.




— Unda ishlat-da! Oting nima seni o`zi?

— Muslim Abu Suryon.

— Chiroyli isming bor ekan, arabmisan?

— Yoʻq, oʻgʻrida millat nima qilsin? — dedi Xoʻja Nasriddin...

Xoʻja Nasriddinning gapi ogʻzida qoldi. Bozorda talato`p
boshlanib, mirshabning hushtagi yangradi. Birinchi hushtakka
yana bir hushtak qoʻshildi. Mirshablar bekorga hushtak
chalmasligini Badal kalla yaxshi bilardi. Ikkita mirshab
olomonning shovqin-suronini bosib-yanchib shu tomonga
jadal kelar, nima voqea sodir etilganini bilmaganlar shoshapisha ularga yoʻl boʻshatardi. Xo'ja Nasriddinning qiziqishi
ortib, joyidan qimirlagan edi, Badal kalla uning yengidan
mahkam ushladi.

— Qochma! Qochsang kimligingni sezdirib qoʻyasan. Ular
boshqa o'g'rini tutishmoqchi. Biz hali hech ish qilganimiz
yo'q, shuning uchun tek tur!

Badal kallaning oʻylaganlari puch edi. Vali mirshab bilan
Dali mirshab toʻg`ri Badal kalla bilan Xo'ja Nasriddinning
ustiga bostirib kelardi. Mirshablarga esa juldurvoqi yoʻl
ko'rsatib, izma-iz yugurardi. Yetib kelishgach, Vali mirshab
juldurvoqidan «shularmi?» deb so`radi. u «ha» deb tasdiqladi.
Badal kalla sotqinning kimligini bildi va mirshabning qo`lidan
yulqindi.

— Sen xufiyani bir yoqlik qilmasammi, yaramas!.. Sezmay
qolganimni qara-ya!..

Badal kalla qoʻlga tushdi-yu, vujudini qoʻrquv egallab,
biroz oldindagi botirligi yo'qoldi. Yosh bolaga oʻxshab
yalinishga tushdi. yalinish barobarinda oyoqlari qaltirab,
mayishib-mayishib ketardi. Lekin yalinishlariga quloq
solishmadi. Kasalga o`xshab yoʻtalib koʻrdi, e'tibor ho`lmadi.
Oxiri bo`g'ziga pichiq tortilayotgan qo`ydek ko`zlari suzilib,
taqdirga tan berdi.

Xoʻja Nasriddinga balo ham tekkan emas, tek turibdi.
Haligacha e'tibor berib qaramagan ekan, Dali mirshab uni
tanib:

— I-ya! — deb yubordi koʻzlari chatnab. — Qarang, Vali
aka, bu kishi Xoʻja Nasriddin-ku!

Vali mirshab yarq etib unga qaradi va kesatib:




— O'zlari ekan-da? Moshxo`rdaga qatiq bo'lib yuribsizmi? —
dedi. — Sizni tuppa-tuzuk odam desak, o`g`riboshi ekansiz-ku!

Badal kalla oʻzini yo`qotdi. Xoʻja Nasriddinni Buxoroda
ekanligini eshitgan, o'zini ko'rmagan edi. Oʻzicha bu
mashmashani tuzoq deb oʻyladi. Boʻralab soʻ“kmoqchi edi.
Xoʻja Nasriddinning gapi uning nafasini bosib ketdi.

— Endi maslahat qilayotgan edik, — dedi Xoʻja Nasriddin
tap tortmay, — Oshimiz pishay deganda, sizlar pashsha
boʻlib tushdinglar-da.

Xoʻja Nasriddin hozir jiddiy gapiryaptimi yoki quvlik
qilyaptimi, tushunib bo`lmasdi. U) o`zini e'tiqodiga qarshi o`laroq,
Badal kallaga sherikchilik qilyaptimi yoki uni bu chirkin yo`ldan
qaytarish uchun hiyla-nayrang koʻ`rsatyaptimi? Bizningcha,
uning maqsadi bir adashgan bandani to`g`ri yo`lga solish, qilgan
gunohlari uchun pushaymon chektirish, koʻzgu tutib oʻz
basharasini oʻziga koʻrsatish bo'lsa kerak. Badal! kalla buni
tushunarmikan? Butun umr niqobda yashagan kishi o`z qiyofasini
unutmaganmikan? Asl basharasini ko`zguda ko`rsa, tanirmikan?

Hozir bu savoljarga javob izlash Badal kallani bezovta
qilayotgani yoʻq. Uning birdan-bir oʻy-xayoli vaziyatdan
silliqqina chiqib ketish.

— Nimaning maslahatini qilayotuvdinglar? — deb so`radi
Vali mirshab.

— Avval oqsoqolning eshagini oʻg'irlaymiz, keyin
bozordan qop bilan arqon sotib olamiz, ana undan keyin
isiriqfurushning isirig`'ini o'g'irlamoqchi edik, — dedi Xo`ja
Nasriddin.

Vali mirshab kuldi.

— Qiziq ekansizlar-ku? Ha, endi eshakni oʻgʻirlasa arziydi,
lekin...

— Gapning berdisini eshitmay toʻn bichmang-da. Gapga
quloq soling bundoq. Biz eshakni omonatgina o`g`irlab, isiriqni
manzilga yetkazib olgach, eshakni yana joyiga bog`lab
qoʻymoqchi edik.

— O`sha ishni oʻzingizni eshagingizda bajarsangiz bo'lmasmidi?

— Boʻlardi-yu, ammo eshagim judayam haqiqatchi,
hangrab sizlarni chaqirib qolsa, sharmandamiz chiqmasmikan, deb qo`rqdik.




G'azabga to`lgan koʻzlari kichrayib borayotgan Dali
mirshab shu yerga kelganda «ihi»lab qoldi.

— Ihi, oʻgʻrilikning omonati ham boʻlarkanmi?

— Ish bitguncha-da, — dedi Xoʻja Nasriddin uni ishontirish uchun vaj ko'rsatib. — Eshakni boshimizga dahmaza
qilmoqchi emasdik-da. Uning yem-xashagi uchun yana
kimnidir qon qaqshatish yaxshimi? Oʻg'ri bo`l, insofli bo'l,
deganlar.

Mirshablar: «bu Xoʻja Nasriddinning galdagi nayrangi bo`lsa
kerak?» degan fikrga borishdi. Ehtiyot bo`lib gaplashishmasa,
Jumash baqqolga oʻxshab sharmandalari chiqishi hech gap
emasdi.

— QO, isiriqning ellik bog`ini bir tangaga olmaydi-ku! —
dedi Vali mirshab oʻzicha chamalab. — Shu ham o'g'irlik
bo`ldimi?

— Xo'sh, sizningcha nimani o'gʻirlashimiz kerak edi? —
deb so'radi Xoʻja Nasriddin.

— Kiroyi oʻgʻrilik, amirlikning xazinasini ursang ekan, —
degan Vali mirshab tilidan ilindi.

— Hamma ishning avvali shunaqa boʻlarkan-da, — dedi Xoʻja
Nasriddin jilmayib. — Sizga o`xshagan tajribali bir odam tushuntirib
bersa edi. biz ham БоЧаг-Бота5 mayda o'g'rilikning maslahatini
qilib oʻtirmasdik. Agar amirlik xazinasiga kirish yoʻlini bilsangiz.
bizlarni ham sherik qiling, bajonidil xizmatingizda boʻlamiz.

Bu hangomaning guvohiga aylangan tomoshatalab
olomonning qahqahasidan Vali mirshabning yuzi olovday
qizib, qoshlari chimirildi. Halidan buyon soʻzamolligi bilan
hammani ogʻziga qaratgan mirshab jahlning zoʻridan chuqurchuqur nafas oldi, havoda soʻfining azon aytayotgan qaltiroq
ovoziga o`xshatib Xo`ja Nasriddinga baqirdi:

— Yoʻqoling bu yerdan! Sizdan qachon bir tayinli gap
chiqqanki, endi chiqadi? — Keyin duduqlangancha Dali
mirshabga buyurdi: — Uni qo`y, bunisini mirshabxonaga sudra!
O`sha yerda bir ta'zirini yesin!..

Dali mirshab Xoʻja Nasriddinni qo`yib, Vali mirshabga
yordamga shoshildi. Ikkalasi baravariga Badal kallani sudrashga
tushdi.

Bada! kalla har qancha yulqinmasin, mirshablardan
qutulishning ilojini topolmadi. Lekin uning ko`ngli to`q edi.




U mirshablarning qo'liga koʻp tushgan, bar gal ham silliqqina
chiqib ketgan. Chunki uning Parpi chapanidek suyangan tog'i
bor.

TOʻGʻRI HISOB

Keladigan quvonchning «boʻldi-bo'ldi»si kishini
hapriqtirib yuboradi. Xoʻja Nasriddin ketgandan buyon
qozining halovati yo'qoldi. Yuragi hapriqib, qinidan chiqib
ketay deydi. Qanday xudo yarlaqagan odam ekanki, uning
boshiga baxt qushi qoʻnaman deb tursa. Qozikalon amaliga
minsa bormi, oshig`i olchi, qo'li uzun, uzatgan joyiga yetadi.
Qushbegiga yaqin bo`ladi, amirning nazariga tushadi,
bekliklardagi qozilar eshigining ostonasini o'pib, xizmatiga
shay turishadi. Doʻstu dushmanlari alamdan. hasaddan yorilib
o`ladi. «Hovlini sotaman, Arkka yaqin joydan kungurador,
boloxonasini peshayvonlik qilib yangi hovli soldiraman. Yana
bitta ot olaman, ikkita otga dam berib-dam berib minaman,
Xotinni ham ikkita qilsammikan yoki joriya olsammikan? Joriya
durust, xotin tez koʻngilga uradi, xarxashasi koʻp. Ertaga
Poyostona guzaridagi qulbozorga tushaman. Bozorda suvdek
moviy koʻz, qo'ng`ir soch, xipchabel, oqbilak Gilon qizlari
bor, ta'bimga o'tirganidan birini sotib olaman. Nomi choʻri,
oʻzi joriya bo'ladi. Berdiniyoz quljallobga aytsam. zoʻrlaridan
topib beradi. Aysh qilamiz, aysh. Eh, niyatlarimga oʻzing
kushoyish bergin, xudojon».

Qozining orzulari qornidan ham katta ediki, yoʻlda
borayotganida bu orzularni koʻtarolmay otning beli mayishib
ketgandek bo`ldi. U otning sag'risiga shapatilab: «Ozgina chida, —
dedi dalda berganday, — senga sherik olib beraman, sayisxonada
jin-ajinalar bilan emas, sheriging bilan gaplashib, zerikmay
yotasan endi! — Keyin xayoli Zamonaliga qochdi. — Ana u
yalang oyoqning omonatini qaytarish kerak. Qaytarmasam,
Xo'ja Nasriddinni yo'ldan urib, ishni buzib yurmasin. Ertaga
chaqirtiramanda, ma deb, qoʻliga tutqazaman. Gap kovlasa,
bir nima bilan og'ziga uraman. Yo`q-yoʻq, chaqirib
bermayman, yaxshisi, oʻzi so'rasa beraman. O`z ixtiyorim
bilan bersam, gapni koʻpaytiradi».




Tepadan qaragan kishiga pastdagi narsalar juda kichkina bo'lib
koʻrinadi. Darvozasi oldiga yetib kelganda, qozining koʻziga katta
darvoza kichkina koʻrindi. Go'yo katta orzulari bu darvozadan
sig'maydigandek. «Toʻgʻri o'ylagan ekanman, — dedi darvozaga
qarab, — Bunaqa joʻn darvozali hovlida turish qozikalondek kishiga
hayf. Albatta, Arkka yaqin mahalladan kattaroq hovli soldiraman!»
U mis zulfinli, o'ymakor katta darvozani taqillatganda, eroniy,
bichilgan xizmatkori yugurib kelib darvozani ochdi, otdan
tushishida uzangini ushlab turib, qoziga yordam berdi. Otni sayisxona
tomon yetaklab ketganda, qozi dolonda yurib ichkari hovliga
kirdi, kirishi bilan xotini peshvoz chiqib:

— Yaxshi keldingizmi, to'ram? — dedi ta'zim qilib.
Qozining koʻziga xotini bugun boshqacharoq, xayolida ancha
qariroq koʻrindi.

— Ko'p gapirma! — dedi bepisandlik bilan, keyin ichida
o'yladi: — Baribir joriya olgan ma'qul ekan. Joriya boshqachada...

Qozi kechasi ham uxlay olmadi, to`lg'anib chiqdi. Yana nasiya
xayollarga berilib ketdi: «Bir-ikki kun ichida Buxoroda ikkita katta
voqea sodir boʻlishi aniq. Birisi Xo'ja Nasriddinning oʻlimi,
ikkinchisi kaminaning qozikalon amaliga minishi. Yoʻq-yoʻq,
birinchisi kaminaning qozikalon amaliga minishim, ikkinchisi
Xo'ja Nasriddinning oʻlimi. Ha-ha, xuddi shunday! — U shirin
jilmayib qo`ydi. — Bu hangomalarni Sherbek sinchi bilan Turdi
maxsum eshitsa nima koʻyga tushisharkan-a? Boshlari osmonga
yetarmikan yo og'izlari yerga qapisharmikan? Yana Xoʻja
Nasriddin oʻlimi oldidan menga shunday himmat koʻrsatib
ketganini bilishsa, qayerlari bilan kulisharkin? Xo`ja Nasriddinga
shafqat qilsammikan? Shafqat qilsam, hamma ish barbod
boʻladi. Yaxshisi, bu ishni taqdirning hukmiga topshirsak. Parpiga
ayturmiz: oʻldirma, oʻlasi qilib kaltakla! Yo jigarini to'kib
qoʻy, qirq kun oʻtib, oʻz ajali bilan oʻladi. Shunday qilurmiz.
Xo'ja tirik ekan, qozikalon bo`lganimdan keyin ham oq tuyasini
eslatib, holi-jonimga qo`ymasligi aniq...»

Qozi tonggacha o`zi bilan oʻzi gaplashib chiqdi. Ertalab
xotini:

— Toʻram, kechasi bilan alahsirab chiqdingiz, kinna
kirganga o'xshaydi. Bugun azayimxonga borib, latta-putta
tutatib kelaymi? — deb soʻradi.




— Azayimxoningni qo`y, xotin, — dedi qozi istehzoli
jilmayib. — Senga «qozikalonning xotini bo'layotibsan», desam
nima qilgan boʻlarding hozir?

— Qozikalon meni boshiga uradimi? Yo meni unga
bermoqchimisiz? — dedi xotin hayrati oshib, — Undan koʻra
tiriklayin goʻrga tiqing! Bu ne sharmandalik!

Qozi xotinining ustidan miriqib kuldi.

— Qozikalonga xotin boʻlish sharmandalikmi?

— Sharmandalik boʻlmay, nima? Men qozikalonning
xotini boʻlsam, siz nima qilasiz?

— Men qozikalon boʻlaman, galvars! — Qozi shunday
dedi-yu, birdan labini tishlab qoldi. Axir Xoʻja Nasriddin
bu gapni hech kimga aytma degan edi-ku! Xatosini tuzatish
uchun qoʻshib qo`ydi: — Yana birovlarga aytib yurma!

Xotin quvonchini ichiga sig'dirolmay hovliqib ketdi.

— Hech kimga aytmayman, lekin mendan eshitganlar
aytsa-chi?

— Boshqalar bilan ishing boʻlmasin, ularning ogʻzini
oʻzim yopaman!..

Qozi ketgach, xotin Iskandarning shoxini ko`rib, qorni
shishgan sartaroshdek oʻzini qoʻyarga joy topolmay, qo'shninikiga chiqib ketdi...

Namozxontoʻraning qozixonaga kelib birinchi qilgan ishi
shu bo'ldiki, qadrdonlari Sherbek sinchi bilan Turdi maxsumni
chaqirtirib oldi.

— Dushmanning gapiga ishondingizmi? — dedi Turdi
maxsum taassuf bilan. U qozining gapiga ishonmagan edi. —
Bu navbatdagi nayrang emasmikin? U kim boʻlibdiki, qushbegiga maslahat beradi? Unaqalar Arkka yaqinlashsa, oyogʻini
urib sindirurlar!

Muk tushib oʻtirgan Sherbek sinchi qaddini rostladi. U
Xoʻja Nasriddinni Ark darvozasidan chiqayotganini koʻrgan,
yolgʻoni yoʻq, ammo qozining aytganlariga ishonmay turibdi.
Hech zamonda dushman do'stning ishini qilganmi? Bu aqlga
sig'maydigan gap! Sinchi arosatda qolib, nima deyishini
bilmay, bir muddat qozining quvnoq chehrasiga termulib
turdi-da, soʻng ikkilangandek yelka qisdi:

— Maxsum, mulohazalaringizga qo'shilardim-u, lokigin
u qizitaloqning Arkdan chiqib kelayotganini oʻz ko'zim bilan




koʻrib edim, bu haqda Namozga aytib edim. Sizga ham aytib
edim chogʻi?

— Menga aytmagansiz, -— dedi maxsum ovozini bir parda
koʻtarib. Uning jahli chiqayotgan edi. — Siz bilan kecha
ko`rishmadik chogʻi? Kecha bazzoznikida edim, kuchugi oʻlgan
ekan, oʻshaning janozasini oʻqidim.

— Maxsum, esingizni yeganmisiz?! Kuchukka ham janoza
o'qiladimi? — taajjub bilan so`radi sinchi.

— Aqchasini bersa, eshakka ham janoza o'qilaveradi!

— Aqcha topib, aql topmagan qaysi bazzozni gapirayotibsiz o'zi?

— Saidali bazzozni-da.

— E, ana u, oʻgʻri urgan Saidali bazzozmi? Kuchugi bor
ekan, oʻgʻri qanday kiribdi uning hovlisiga?

— Kuchuk emas, qoʻy. Kuchuk boʻlsa, o'ʻg`rini yo`latarmidi? Lekin-chi, o'gʻirlagan mollarini darvozaxonasiga tashlab
ketishibdi...

— Qo'yinglar shuni! — dedi qozi oshnalarini jerkib. —
Boʻladigan gapdan gaplashaylik. Shunday qilib, maxsum,
Xo`ja Nasriddinning gaplariga ishonmay bo'ladimi? Men unga
ellik tillo suyunchi ham berdim.

Maxsumning shubhalari bahor bulutlaridek hech tarqamadi,

— Buni hech hazm qilolmayopman-da, — dedi u tixirlik
qilib. — Mayli, u sizga yaxshilik qilibdi. Lekin ana u aytgan
gapingiz nima boʻladi?

— Qaysi gapim? — deb so`radi qozi.

— Oʻzingiz aytdingiz-ku, majlisda Xo`ja Nasriddinni
yolg'onchiga chiqarib, yana u muttahamning yolg`onlariga
ishonib oʻtiribsiz? Bu yoqda Parpini ham tezlab qo'ygansiz.
Bu yog`i nima boʻladi?

— Buyogʻi yaxshi boʻladi, ko'nglingizni keng qiling,
Turdivoy, — beparvolik bilan dedi qozi. — Ba'zida dushman
ham oʻzi bilmay doʻstning ishini qiladi, misoli chayonga
toshbaqaning xizmati-da. U bizga qanchalik yaxshilik qilmasin,
majlisning hukmi oʻz kuchida qoladi. Magar Parpi Xo'ja
Nasriddinni bir yoqlik qilganini birov bilib qolsa, fatvo
bergan qozikalonning oʻzi, deymiz. Bu bizga qoʻl kelur.
Qozikalonning fatvo berganini eshitgan qushbegi: «Qozikalon




o'z oʻrniga Namozxonto'rani koʻrsatgani uchun Xo'ja
Nasriddinni oʻldirtirgan», degan xulosaga kelishi aniq. Agar
qozikalon meni chaqib, «uni Namozxontoʻra o`ldirtirgan»
desa, qushbegi uning gapiga ishonmaydi va «o'ziga yon bosgan
odamni Namozxontoʻra nega oʻldirarkan, aksincha, qoʻllabquvvatlaydi. Sen tuhmat qilyapsan», deb battar zug`umga
oladi va mirg'azabning ilgiga topshirib yubortiradi. Qarabsizki,
bu o`yinda biz yutib chiqurmiz.

— Axir oʻsha majlisda siz ham boʻlganingizni, Xoʻja
Nasriddinni yoʻq qilish taklifi sizdan chiqqanligini qushbegiga aytishsa-chi? — e`tiroz bildirdi maxsum. — Unda
nima qilasiz?

— Siz shundoq deb o'ylaysiz, — dedi qozi, — boshqalar
esa boshqacha o`ylaydi. Chunki, baxtga qarshi bu taklif
kaminadan emas, Abdurafi a'lamdan chiqdi. Bu tomondan
ham biz oppoq.

Sherbek sinchining kekirdagi o`ynab ketdi.

— Bul qaltis o`yinda qozijon, childirmachiga ishonib ersiz
qolgan yallachining holiga tushib qolmasmikansiz? Xo'ja
Nasriddin juda ayyor.

— Xavotiring noo`rin, jo'ra, — dedi qozi mug`ombirona
jilmayib. — Xoʻja Nasriddin ayyor ekan, biz undan-da
ayyorroqmiz! U baliq bo`lsa, biz nahangmiz! U ot boʻlsa,
biz tuyamiz! U tulki bo'lsa, biz boʻrimiz! Omadi chopgan
kuyavning oldidan yangasi chiqibdi, deganlar.

— Juvoldizni qopga yashirib boʻlmaydi-da, joʻra, baribir
teshib chiqadi. Buni ham unutmang-da, — dedi shubhalari
tarqamayotgan maxsum. — O'ʻzingizdan qolar gap yo`q,
qazijon, xuda koʻrsatmasin, ishning misi chiqsa, bizlarni
bu ishga aralashtirmaysiz-da.

— Xo'p, mayli, aralashtirmayman, — dedi qozi achchigʻlanib, — lokigin ertaga qozikalon bo`lib qolsam, oldimga kelishlaringni
oʻyla! Jo'rachilik qaysi kunda kerak? — Keyin biroz hovridan
tushib: — Mayli. korning raftiga qaraymiz. Suvni ko`rmay ishton
yechmaylik, — dedi...

Zamonali o`z oʻrnida edi. Qozi ulfatlarini eshikkacha
kuzatib, qaytishda uning oldidan bir-ikki qadam o`tib ketdida, esiga bir gap tushgandek, yurgan yoʻlida to`xtab,
Zamonaliga oʻgirilib qaradi:




— Zamonali, kecha mendan nimadir so`radingmi? —
Kecha Zamonali yo`l-yo`lakay bir nima so'ragan-u, qozi
«hozir» deb, keyin foromush qilgan, shu gap endi esiga
tushgan ma'noda soʻradi qozi.

— Ha, — dedi Zamonali xijolat tortib. — Sizga berib
qo`ygan omonatimni so'ragandim.

— Shunaqami? Omonat nimaga kerak boʻlib qoldi?

— To`yga. Kecha sizga aytgan edim-ku, — dedi Zamonali
qozining orqasidan ergasharkan.

— Toʻy? — Qozi bu gapni sandiqning oldiga borganda
aytdi va Zamonalining «kecha aytuvdim» degan gapiga urgʻu
berdi: — Ha-ya, kecha aytganday eding. Qanaqa to`y?

— Xonador bo`lmoqchiman.

— Shunaqami? — Qozi o`zini ajablanganga soldi. — Juda
soz, juda soz! Yaxshi o`ylabsan. Men senga aytsam. bo`ydoqning aqli ikki ko'zida. Endi bo`ldi-da. yoshing ham...

— Yigirma beshda, — deb yubordi Zamonali.

— Ana, yoshing ham yigirma beshga boribdi, aqlingni
yig'ishtirib oldinga qaraydigan payting keldi. Aqlingni endi
ro'zg'orga sarfla. Uyim de, joyim de. Yigirma besh yosh. Senga
mustaqil ish bersa ham boʻlarkan. Madrasani xatm qilgansan,
ikki yildan beri qozixonaning nonini yeb, ancha sir-asrorlardan
xabardorsan. Qoʻyib bersa, qozilikni ham eplaysan. Aqling
butun, — qozining aytganlari nasihatga o`xshab ketardi. U
biror marta bunaqa dono soʻzlarni ochilib-sochilib aytmagan.
Zamonali undan faqat dakki yoki do`q eshitardi, xolos. Qozi
nasihat asnosida sandiqni ochib, omonatni Zamonaliga
berarkan: — Kelin qayerdan? — deb so`radi.

— Qishloqdan. qozi pochcha.

— Qishloqning qizlari bo`zbola keladi, — birovdan eshitgan
ta'rifni keltirdi qozi, — sigirni ham sogʻadi, o`tinni ham
yoradi, yer chopadi, mol boqadi... Kelin oʻzingni qishlog'ingdanmi?

— Yoʻq, Koʻzachadan. Vardonzega oʻtib-qaytganimda... —
u yogʻini aytolmadi Zamonali.

Qozi u yogʻini oʻzi toʻqib oldi.

— O`tib-qaytib de... Koʻngil ishi ekan-da, durust. Qo'sha
qaringlar! Lekin to`yga aytish esingdan chiqmasin.

— Sizsiz toʻy o'tadimi. qozi pochcha.




— Shundoq boʻlsin, shundoq boʻlsin! — Sandiqni yopgan
qozi o`rniga borib oʻtirdi...

ж ж Ж

Zamonali kundalik ishlarini saranjomlab, bozorga tushdi,
Zulfizarga sovgʻa xarid qilib, uni tugunlab, shohichining
choyxonasiga bordi. Xo`ja Nasriddin shu yerda ekan, kayfiyati
chog', allamahalgacha suhbatlashib oʻtirdi. Bir payt shohichi bilan
ko`z urishtirib oldi-da, ensasini qashib, qimtinibgina maqsadga
o`tdi:

— Xo'jam, sizga bir iltimosim bor edi, — dedi-yu, yuzi
olovday qizib, gapining davomiga tilj aylanmadi. Zamonalining
nima demoqchi ekanligini ko`z urishtirgan zahoti bilgan Safar
shohichi uning til uchida turgan gapini oshkor qildi:

— Ertaga qulchilikka borasiz, Xo'jam, — dedi u. — Bir-r
savobning tagida qoling.

— Kim uchun? — deb soʻradi Xoʻja Nasriddin.

— Zamonali uchun-da.

Xo'ja Nasriddin Zamonalining yelkasiga qoqib:

— Sadag'angiz ketay sizni! — dedi. — Shunday kunga
yetkazganiga shukr! Xo`sh, qayerga boray?

— Ko'ʻzacha qishlogʻiga, — dedi Zamonali boshini egib.

— Koʻzachaga? Juda yaxshi! Kimning eshigiga?

— O'zingiz bilgan Mustafo dehqonnikiga.

— Yo, qudratingdan! Bu Ko`zachaga buncha serqatnov
boʻlib qoldi desam, gap bor ekan-da! Ishni zimdan pishirib
yurgan ekansiz-da, ha, shayton! Yaxshi, yaxshi, baxtingizni
chopgani shu boʻlsin! Mustafo dehqonnikiga boʻlsa, tong
sahardayoq qushday uchurmiz!..

TUNGI SHARPALAR

Ichkari-tashqari, oldi ayvonli choyxona bir yarim tanobcha
joyni egallagan boʻlib, bir tanobi supa-hovli, hovlining chorak
tanobchasi supaga o`tiladigan, yapaloq gʻisht yotqizilgan
yo'lakcha bilan ajratilgan gulzordan iborat. Gulzorning
yoʻlakchadan chap tomonida jambilu rayhon, hidi dimog'ni
qitiqlaydigan yana allaqanday gullar ekilganki, o'sha tomonga




qoʻyilgan chorpoyaga o`tirib qolsangiz, bahri dilingiz ochiladi;
o`ng tomonida ekilgan gultojixo`roz bilan baxmalgullar odam
boʻyi, gulining chiroyli va toʻq siyohrangligi uchun koʻzga
tez tashlanadi. Bu boʻlmaga soya narigisidan koʻra kam tushadi,
gullar gurkirab ketgan. Bu yerda yovvoyi zanjabil ham ekilgan.
Zanjabilning urug`ini Safar shohichi Qo`qondagi qarindoshlaridan oldirgan. Butasi oʻtga oʻxshasa-da, asosan ildizi foydali:
ildizi o'g`irchada tuyilib, damlamasi ichilsa, og`izdagi sharob,
sarimsoq va piyozning hidiga o`xshagan badbo'ylarni oladi.
Buni bilgan boʻzaxoʻrlar shohichidan shunaga damlama qilib
berishlarini so`rashadi. Safar shohichi yana rayhonning oftobda
quritilgan barglarini olma qoqiga aralashtirib sharbat tayyorlaydiki, ichsangiz, charchogʻingiz chiqib, tanangizga quvvat
kiradi, yoʻtalni to'xtadi va yana ichdagi boshqa xiltlarni yuvadi.
Bu haqda so'rasangiz, Safar shohichi gapni cho'zmay, «ibn
Sino bobom aytib ketganlar», deb qoʻ`yaqoladi. Ikkinchi
bo'lmaning bostirma tomonida eni bir, boʻyi ikki gaz joyda
oshlik ko`katlar ekilgan edi, hozir oʻsha yerga suqilgan
sarimsoqpiyozlar endi-endi quloq chiqardi. Bu gulzordagi
gullarni parvarish qilish Safar shohichi uchun odamlarga
xizmat qilishdan ham maroqli.

Zamonali soʻfi bomdodga azon aytishni boshlaganida Xo`ja
Nasriddinni shahar darvozasidan chiqarib, orqasiga qaytgan
edi. Safar shohichi bomdodni o`qib, joynamozdan turganda,
Zamonali shu yerda, uni hovlida kutib turardi. Ikkalalari naridanberi nonushta qilgan boʻlishdi-da, Zamonali ketar chog`ida,
shohichidan bugun bozorga borib, qassobdan nimtalanmagan
echkini olib kelib qo`yishini tayinlarkan, Safar shohichi:

— Echki goʻshtini nima qilasiz? — deb so`radi. — Echki
go'shti issiqlik-ku!

— Ha, badanni bir qizdiraylik, — dedi Zamonali va boshqa
hech narsa demay ketdi. Safar shohichi ham gapni kovlashtirib
oʻtirmadi.

Shohichi shu kunlarda tez charchaydigan bo`lib qolgan.
Zahm yegan oyogʻi ham salqin tushdi deguncha, sim-sim
og`rishni boshlaydi. Ayniqsa, kechalari og`riq zoʻrayib, boshiga
chiqib ketadi. U hovlidagi katga yarim chordana qurgancha
og'rigan oyogʻini picha silab oʻtirdi. Choyxonaga darmiyona
Sotim chilangarning oʻgʻli, dastyori Mirzarayim chiqib




kelganda, undan otasini soʻradi. Bola otasi uyda ekanligini
aytdi.

— Otangni boradigan joyi boʻlmasa, birpasdan keyin
eshaginglarni olib chiqasan-da, — dedi shohichi. — Hozir
oʻchoqqa oʻt yoqib, qumgʻonlarni ilib qo`y, keyin ichkaridagi
ko`rpachalarni chiqarib katlarga sol. Men hali bozorga tushib
chiqaman. Buyog'iga oʻzing qarab turasan.

Mirzarayim chaqqon-chaqqon harakat qilib, ustasining
aytganlarini bajarib bo`lgach, eshakka to`qim urib olib chiqdi...

Eshakni karvonsaroyga bog'lab, bozorga kirgan Safar
shohichining boshi aylanib ketdi. Odamning koʻpligidan olma
otsang yerga tushmaydi. Baqir-chaqir ovozlardan quloq
qomatga kelay deydi. Sinchiklab qarasangiz, qo`li-qoʻliga
tegmayotgan hunarmand-dehqonlarning bozori kushoyish
topganday. Oldi-sottining avji baland. Oyoq ostidan
ko'tarilayotgan chang bamisoli bulutdek bozor tepasida suzib
yuribdi.

Safar shohichining bozor aylangisi, narx-navoni bilgisi
keldi.

— Shoyining narxi qancha bo`ldi? — deb soʻradi u oldilaridagi
surpachada burdalangan non bilan uzum yeb oʻtirgan ikki
bazzozga salom berib. — Shoyining bozori chaqqonmi?

— Bozori chaqqon, amak, — dedi semizroq sotuvchi og`zida
chaynab turgan luqmasini loʻq etib yutarkan, labini yengi bilan
artib oldi. — Bugun karvonsaroyga chetdan bir karvon tushgan.
Nasib qilsa, ancha-muncha mollarni oʻtkazib olamiz. Hozircha
sakkiz olchin shoyini o'n to`rt tanga deb turibmiz.

— Buncha qimmat?

— Unday demang, amak! Shoyi yaraq-yuruq qilgani bilan
mehnati og£ʻir. Pilla tortib, charx aylantirib ipak yigirasiz,
ana undan soʻg'ʻin uni bo`yaysiz, oftobda quritib, shoyi qilib
toʻqiysiz. Bular doʻ“zaxni azobi-ku.

Bu ikir-chikirlarning bari Safar shohichiga tanish emasmi,
molining qadrini ko`tarib javrayotgan bazzozlarning gapiga
kuldi.

— Bu mollaringni narxi oʻn tanga, undan ortigʻi ortiq, —
dedi Safar shohichi. — Odamga insof ham kerak-da.

— E, amak, narxni yerga urmang-da, akun, — dedi ozgʻin
bazzoz oʻrnidan turib, — Bugun narx shu. ertaga yana koʻ`rabiz.




Osayiz oʻn uch tangadan beray, omasayiz bizaga javr qimang.
Siz qimmat deyopsiz-a? Shu yerda qarab oʻtiring, hozir
xaridori kelib, indamay olib ketadu. Chetga chiqorub yigirma
tangadan pullaydi. Ana ularni noinsof desayiz bo'ladu.

— Xafa bo`lmang, mullo, — dedi Safar shohichi jilmayib. —
Men bir hazillashdim-da, o'zim ham bir paytlar shoyining
nonini yeganman.

— Ana, ibi, o'ziz bilaykaniz-ku, yana hazil qilasiz. Hazil
qilmangda, oxe. Man bir nimkola odam, xonanishin boʻlib

yotaydim, mana bu hoʻkiz, — semizni koʻrsatdi, — amakibachcham, yuring deb holi-jonimga qoʻymay bu yerga olib
chiqdi-da...

Shu payt bozorda baqir-chaqir boshlanib, bazzozning
gapi chala qoldi. Sal narida ikki kishi bir-birining yoqasiga
chang solib, tortishardi. Hech kim ularni ajratib qo'yishga
betlamasdi: sen menga, men senga tegma qabilida hamma
tomoshabin edi.

Janjal ancha davom etdi, oxiri biri ikkinchisini tagiga bosib
olganda, qayerdandir Vali mirshab bilan Dali mirshab kelib,
har ikkalasining qoʻltigʻidan olib ikki tomonga ajratdi. Ikkisidan
biri qattiq kuygan ekanmi, sherigining ustidan shikoyat qildi.
U keng kelbatli, dehqonsifat, bir vaqtlar sherigiga, ya`ni
koʻzi g'ilay, baqaloq kishiga qarz berib, ololmay yurgan, shu
bugun uni bozorda koʻrib, qarzini talab qilib turgan ekan.

Ularning qaysi biri haq, qaysinisi nohaqligining ajrimini
chiqarolmay boshi qotgan mirshablar qoziga odam yubordi.
Qozi kelguncha yana ancha gaplar boʻlib oʻtdi. Safar shohichi
endi ketaman deb turgan edi, qoziga deb yuborilgan elchi
Zamonalini boshlab kelayotganini koʻrib toʻxtadi.

Koʻzi bir tomonga ketib qoladigan — gʻilay Zamonaliga
dudmallanib, ko`p gaplarni toʻkib tashladi. U hayotida hech
kimdan qarz olmaganligini, da`vogarni birinchi bor ko`rib
turganligini va yana qanaqadir qoʻy-echkilar, sigir-buzoqlar
haqida shosha-pisha gapirdi. Uning gapiga qaraganda,
dehqonsifat kishi tuhmatchi emish.

U javrayotganda da'vogar bir-ikki tomoq qirdi, lekin
lom-mim demay, o`ziga savol berilishini kutib turaverdi.
Zamonali g'ilayning gap-so'zlaridan pichoqqa ilinadigan biror
narsa topolmagach, tartib saqlab o'tirgan kishiga savol berdi:




— Siz bu odamni taniysizmi?

— Taniyman, doʻstim boʻladi, ismi Shodmon, — dedi
da`vogar va noxos ko`zi yoshlandi. Koʻzyoshini chiy alakdan
tikilgan yaktagining yengi bilan artarkan, lunjining bir
tomonini havoga to'ldirib, keyin labini choʻchchaytib pufladida, boʻshashibgina boshini egdi. Uning bu holati doʻst
xiyonatidan qattiq aziyat chekayotganini ko`rsatib turardi.

— Do'stingizga qarz berganmisiz? Bergan bo`lsangiz,
qachon va qayerda?

Da'vogar bu safar ikki lunjini toʻldirib havo simiribpufladi.

— Oʻzi jo'jabirday jonman, bolalarim ko`p, kosibchilik
qilaman. Bu tasqara qoʻshnim, ustiga-ustak doʻstim,
bolaligimizdan birga katta bo“lganmiz.

— Siz maqsadga oʻting! — Zamonali uni tezlatdi.

— Bir yil oldin molbozorga tushgandim, — dedi u yutinib,
— birarta bundayroq sut beradigan goʻsalacha olish niyatim
bor edi, vujuvatim yetmadi. Mayli, dedim-da, sut beradigan
echki sotib oldim. Echkining suti foydali, balg'amni birpasda
surib tashlaydi... Xo'p, qisqa gapiraman... Kissamda yana yigirma
ikki tanga ortib qoldi. Echkini yetaklab bujmaygan tutning
oldiga kelsam, Shodmon jo`ram jig'ibiyron bo'lib oʻtiribdi.
Undan «nega buncha jigʻibiyronsan, aqchangni oʻgʻirlatdingmi?
— deb soʻrasam, uyam sigir olaman deb bozorga kelgan ekan,
aqchasi yetmabdi. — Qancha yetmadi? — desam, «yigirma
tanga», dedi. Shartta kissamdan yigirma tanga chiqarib qoʻliga
berdim. U bozorga kirib ketganda men tutning tagida uni poylab
o`tirdim. Bir vaqt binoyiday ona-bola go'salani yetaklab chiqdi.
Qarasam, men sotib ololmagan sigir. Qayerdan bilding, deng,
shoxidan, shoxining bittasi singan edi. Mayli, buyursin, dedim.
Yana nima deyman?.. Xo'p, tez-tez gapiryapman-ku...
Shodmon oʻshanda sigir sutdan qolgach, buzog'ini sotib,
qarzini uzishini aytib edi. Sigiri sutdan qolganiga yarim yildan
oshdiki, na buzog'ini sotadi, na mening qarzimni qaytaradi?
Eshigiga xudoning bergan kuni boraman, meni koʻrib qochadi.
Avvaliga uyolopti deb o'yladim. Yoʻq, buni kashi shu, men
bilmagan ekanman... Bugun ro`zg'orga mayda-chuyda olay
deb bozorga kelsam, bu akam sallona yuribdilar-da, shartta
oldidan chiqib, «Qarzni qachon berasan?» dedim, Men




shuncha insof qillim, u koʻzini boʻlqaytirib, «qanaqa qarz?»
deydi-da. Bunaqa vaqtda nima qilishim kerak edi? Shartta
yoqasidan oldim-da...

— Koʻp gapirarkansiz? — dedi Zamonali.

— Oʻrtada gap koʻp edi, haliyam siz odamni shoshirdiz.

— Uni-buni qoʻyingki, yigirma tangani berayotganingizda
guvoh bormidi?

— Guvoh? — hayron boʻlib so'radi u.

— Sizlardan tashqari yana birorta odam bormidi, deb
soʻrayapman?

— Boshqa odamning nima keragi bor bizaga? Ikkalamiz
jo'ra edik...

— Bu yerda joʻrabozlik ketmaydi. Yaxshilab oʻylang, guvoh
bormidi?

— Yo'q edi, — u birpas labini tishlab turib, keyin hirqiroq
ovozda, — guvoh oʻsha yerdagi bujmaygan tut-da, — degan
edi, gʻilay kulib yubordi:

— Tut ham guvohlikka oʻtarkanmi, tili yoʻq-ku uni, —
dedi ishshayib.

— Boshqa iloji bo'lmagandan keyin, tut ham guvohlikka
o'tadi! — dedi Zamonali uning oʻynoqi koʻzlariga tik boqib.
U koʻzini olib qochdiki, aybdorligi ma'lum boʻldi. Zamonali
jabrdiydaga qarab: — Siz, aka, mana bu mirshab bilan o'sha
tutni koʻrib kelasiz, qani, u joyida turibdimi, yoʻqmi?

Vali mirshabga qoʻshilib ketgan jabrdiyda koʻzdan pana
boʻlgach, Shodmon gʻilay:

— Baribir quruq qaytadi, — dedi masxaraomiz kulib.

— Nega quruq qaytarkan? — deb soʻradi Zamonali undan.

— U tut allaqachon oʻtinga aylanib ketgan!

— Shunaqa ekan, nega oldinroq aytmadingiz?

— Bu tuhmatchi bir ta'zirini yesin, dedim-da!

— Demak, doʻstingizning sizga qarz bergani rost ekan-da?

— Yolgʻon!

— Agar yolgʻon boʻlsa, tutning kesilib ketganini qayerdan
bilasiz?

Gʻilay bu soʻroqdan qopqonga tushgan quyondek tipirchiladi. Olomonning kulgisi esa uning sirini fosh qildi. Endi
shafqatdan boshqa madad yoʻq edi unga. Gʻilay boʻshashibgina
choʻkka tushdi.




— Meni kechiring! Aybimga iqrorman! U menga yigirma
tanga berganini tan olaman! — shunday deb Zamonalining
oyogʻiga bosh qo`ymoqchi edi. Undan jirkangandek, Zamonali oyogʻini tortdi, gʻilay esa lattachaynarlik qildi. — Bir qoshiq
qonimdan oʻting, qozi janoblari!

Gʻilayning «qozi» deb yolvorishidan hayajonga tushgan
Zamonalining yuragi guppilab ura boshladi. Qanday yoqimli
iltifot. U tomoshabinlarga oʻgʻrincha koʻz qirini tashlarkan,
ikki yuzi qizarib ketdi. Safar shohichi: «Bu yigit, inshoolloh,
qozilik mansabiga erishgay!» dedi ichida.

Olomonni yorib chiqqan buqoqli kishi tanidi chog'i,
hammaning e'tiborini gʻjlayga qaratdi:

— E, Shodmon-ku bu! — dedi u hiringlab. — Yolg'onni
koʻp gapirganidan gʻilay boʻlib qolgan!

— Odam yolg'onni koʻp gapirsa gʻilay boʻlib qolarkanmi? —
deb soʻradi kimdir baland ovozda.

— Albatta, yolgʻon gapirayotganda bir koʻz suhbatdoshga,
bir koʻz tepaga qaraydi-da.

— Nimaga bir koʻzi tepaga qaraydi?

— Tepaga qaragan koʻzi bilan xudoga zurna uradi: «E,
xudo, yolgʻonimga shu odamni ishontir», deb.

— Unda da'vogarni ham tanirsiz? Bular doʻst bo“lishganmi?

Buqoq g'ilaydan soʻradi:

— Bu safar kimdan qarz olgan eding?

— Teshadan, — dedi gʻilay uyatdan boshini koʻtarolmay.

— Teshadan? Oʻzimizning kosibdanmi? Oʻzi qarz olmagan
odaming qolmadi-yov? E, odam boʻlmay ket san bir! Suf-e!

Bu orada Vali mirshab va Tesha qaytib keldi.

— Bu odam g`irt yolgʻonchi ekan, — dedi Vali mirshab
o`ng oyogʻini egardan oshirib, yerga tushishga chogʻlanarkan,
Teshani koʻrsatib koyidi. — U yerda tut-put yoʻq! Shuncha
ovora boʻlib borib-kelganim qoldi.

— Sizlar ketdingizlar-u, bu yoqdan tutning oʻzi keldi,
bor gapni aytdi-da, hozirgina qaytib ketdi, — Zamonali
uning gapini boʻldi, Vali mirshab esa:

— E, qoʻying-e! — dedi ishonqiramay.

— Sizdan qarz olgani rost ekan, — dedi Zamonali Teshaga
qarab, — doʻstingiz aybiga iqror boʻldi. Endi oʻzingiz ayting,
xiyonatkor doʻstga qanaqa jazo berish kerak?




— Omonlik bering, qozi aka, omonlik! — dedi Tesha
doʻstining ahvoliga rahmi kelib. — Sharmandalikning oʻzi unga
katta jazo boʻldi.

— Ana, doʻstingiz sizga omonlik so'rayapti. Qarzni qaytarib
berasizmi endi? — Gʻilay bosh tebratib ma'qullagach,
Zamonali ijirg'angandek siltab gapirdi. — Unda boring va
minbad bu ishga qayta qoʻl ura koʻ“rmang!.,

Olomon Zamonalining tadbirkorligiga tasannolar aytib,
nomardni haqoratlab tarqalisharkan, Safar shohichi ham
ularning orasiga singib ketdi.

ж ж ж

Usta Mansur bilan ketma-ket polvonsifat ikki yigit —
Zamonalining oshnalari Eshim va Navroʻzlar ham shomga
yaqin choyxonaga kirib kelishdi. Tiramohning yengi! shamoli
goh sekin, goh kuch bilan esib, yoʻl chetidagi teraklarga
beshikni tebratganday alla aytar edi. Oy xira tortib bir maromda
oʻz yo'lida davom etar, kuchsiz yogʻdu tashqarini nimtatir
yoritar, bu yorugʻlikdan koʻchadagi sharpani tanib olsa
boʻlardi.

Kechga borib shamol ham tinib, tun ixtiyorini sukunatga
topshirdi. Endi qilt etgan tovush quloqqa oʻqdek eshitilardi.

Aziz kitobxon, Siz koʻp vahimaga berilmasligingiz, uning
ustiga hamma uyquda ekanligi uchun vahimali «ta-ta-ta-ram»
ritmidagi musiqani e'tiboringizga havola etishni lozim topmadik.
Agar Siz qorongʻilikdan, tasodifiy baqir-chaqirlardan
choʻchisangiz, xuddi shu oʻrinlarni koʻz yumib oʻqishingiz
mumkin. Oldindan aytib qoʻyaylik, bu sahnada hech qanday
qon to'kilmaydi. Bemalol, bizning orqamizdan ergashib
kelavering. Ana, koʻcha devoriga surkalib, allaqanday sharpalar
choyxona tomon kelishyapti. Ichkaridagilarga aytaylik,
hushyorliklarini oshirishsin, bo`lmasa, gʻaflatda qolishlari
hech gap emas.

Sharpalarning oyoq tovushlari quloqqa chalinganda,
ichkaridagilar hushyor tortishdi. Bunaqa vaziyatda har ikki
tomonni vahima va hayajon oʻziga oʻrtoq qilib olishi tayin.
Zamonali oyoq uchida yurib, hujra eshigini qiyalatib hovliga
moʻraladi, supada uchta uzun soyani koʻrdi, soyalar
yaqinlashgan sari kichrayib- kichrayib, oxirida odamga aylandi.




Oy nuri ularning yuzini xira yoritdi. Kallasi katta, lekin ozgʻin
sharpani tanish qiyin edi, qorong`ida ham soʻyloq tishlari
bilinib turadigani Parpi chapani ekanligi aniq. Baqalogʻi kim
boʻldi ekan? E, bu — bugun bozorda soʻroq qilgani —
Shodmon g'ilay-ku!

Parpi joyida toʻxtadi, Shodmon bilan Badal pisibgina
ayvonga yaqinlasha boshladi. Ayvonga yaqinlashgach, har
ikkalasi qulog`iga qoʻlini karnay qilib atrofga alangladi, so`ng
chapaniga boshlari bilan ishora berib, biri oldin, biri orqa
ayvon zinasiga ko'tarildi. Parpi ham asta-sekin ayvonga tomon
qadam bosdi. Oldindagilar hujra eshigiga yaqinlashgach,
eshikning narigi tomonida turgan Zamonali oʻzini yon
tomonga olib, sheriklarini xavfdan ogoh etdi. Birinchi bo`lib
Badal kalla, uning orqasidan Shodmon gʻilay ichkariga kirishi
bilan Eshim bilan Navroʻz baravariga tashlanishgan edi,
qaroqchilar shoshib qoldi. Zamonali va usta Mansur qo`llaridagi
qopni ularning boshiga yopdi. Ichkaridagi tapir-tupurni
eshitgan Parpi avval bir qadam oldinga bosdi, yuragi dov
bermay joyida to`xtadi va «qoch» degan bo'g'iq ovozni eshitib,
oʻzini qorong'ilik qoʻyniga urdi.

Ikki qaroqchini saranjomlab, hovliga chiqqan xaloskorlar
Parpini topisholmadi. Uning orqasidan borish behuda edi.

Safar shohichi sham ko`tarib yigitlarning oldiga chiqdi.
Sham torgina hujrani yoritdi. Qo`lga tushgan qaroqchilarning
koʻzlari qamashib, qalt-qalt titrashardi. Zamonali, Safar
shohichi Shodmonni tanishdi.

— Bugun bozorda doʻstini tuhmatchiga chiqargan kazzobku! — dedi Safar shohichi. — Bunaqa kasbing ham bor ekanda? — Soʻng kallasi kattaga qaradi. — Sen Badal, insofli oʻg'ri
eding, nima balo urib, bunaqa ishlarga qoʻshilib yuribsan?

Badal kalla toʻngʻilladi, Shodmon gʻilay oyogʻiga oʻzini
tashlamoqchi edi, Zamonali uning yelkasiga chang soldi.

— Do'stingni gapiga kirib omonlik bergan edim, — dedi
Zamonali ijirg'anib. — Koʻr hassasini bir marta yo'qotadi!
Sen insof-diyonatni, doʻstu dushmanning farqiga bormasakansan! Senlarni buyoqqa kim yubordi oʻzi?

— Men bilmayman, — dedi g`ilay titrab.

— Men ham bilmayman, — dedi Badal kalla.

— Unda kim biladi? — doʻq urdi usta Mansur.




— Parpi chapani, — dedi Badal, — oʻsha bizni buyoqqa
bashlab keldi.

— Hech boʻlmasa, nima maqsadda kelganlaringni
bilarsanlar? — deb soʻradi Zamonali g'ilayni siltalab.

— Xo'ja Nasriddinni kaltaklash uchun, — dedi u qaltirab.

— O`zlaring yoʻ“qchi, yana mushtumzo'rning nogʻorasiga
oʻynab, oyog'ini yalab yuribsanlar, shundaymi? — Zamonali biroz sukutdan keyin ilova qildi: — Xoʻsh, endi kim
degan odam boʻldinglar? Ertaga yasoqqa tortilib, xotinlaring
tul, bolalaring yetim boʻlishini bilasanlarmi? Xoʻja Nasriddin senlarga nima yomonlik qildi? Arpalaringni xom oʻrdimi yo?

— Shayton bizni yo'ldan urdi, Safar togʻa, ayting, shafqat
qilishsin! — Ikkalasi ham Zamonalini emas, shohichining oyogʻiga
yiqilishdi. — Bizning aybimiz yo'q, Parpi bizni yoʻldan urdi!
Xoʻja Nasriddin yomon odam, dedi, uni biryoqlik qilsak, bizga
yaxshi to`lashadi, dedi.

— Kim toʻlashini ham aytdimi?

— Yoʻq! Agar qoʻyib yuborishsa, Parpini oʻzimiz bandi
qilib bu yerga olib kelamiz. Qasam ich desalar, qasam ichaylik.

— Qasamxo“ming qasamiga ishonib bo`ladimi? — zarda
bilan gapirdi usta Mansur. — Senlar jig`ildonning qulisanlar!
Yasoqqa tortish kerak senlarni! Oʻshanda koʻzlaring moshdek
ochiladi!

— Mayli, — dedi Zamonali mulohazaga borib, — gunohimizni
yuvamiz desalaring, mening shartimga ko`nasanlar, boshqa
ilojinglar yoʻq!

— Buyuring, qanaqa shartingiz bo`lsa, barini bajaramiz. Faqat
bolalarimizga rahmingiz kelsin, yetim bo`lib qolishmasin!

Bandilarning qo`liga ketmon berib, hovlidagi gulzorning
bostirma tomonidan uzunligi bir yarim gaz keladigan chuqur
qazdirishdi. Chuqur qazib bo`lingach, Safar shohichi bozordan olib kelgan, terisi shilingan echkini chuqurga koʻmishdi.
Ish bitgach, Zamonali:

— Bu shartning hammasi emas, — dedi dona-dona qilib, —
ertaga qozixonaga borib, qoziga Parpining qochib ketganligini,
shunday bo`lsa-da ishni oʻzlaring uddalab, Xoʻja Nasriddinni
oʻldirib, yerga ko`mganlaringni oqizmay-tomizmay aytasanlarda, oʻzlaring bir muddat gʻoyib bo`lasanlar. Agar aytgan



larimni bajarmay qochadigan bo`lsalaring, xotin, bola-chaqalaring zindonda chiriydi!

— Aytganingizday qilamiz! — dedi har ikki qaroqchi
ta'zim qilib va jonlari omon qolganidan xursand, qorongʻulik
qa'riga gʻoyib boʻlishdi.

ACHCHIQNI ACHCHIQ KESADI

Nomozxontoʻra roʻzi jumadan beri shirin xayollar
ogʻushida osmonu falaklarda uchib yurib edi. Lekin oradan
ikki-uch kun oʻtibdiki, Arkdan hech kim yoʻqlatmagani dilini
xufton qildi. Xoʻja Nasriddin yana aldadimikan? Quyosh ikki
terak boʻyi koʻtarilibdiki, Parpidan darak yo`q. Bu ahmoq
ham aldadimikan? Bugun biror xushxabar eshitadimi oʻzi?
Hech boʻlmaganda, Xoʻja Nasriddinning oʻlimi haqidagi
xabarni eshitganida ham koʻngli koʻtarilardi, katta dushmandan
xalos boʻlganliklarining mujdasini qozikalonga yetkazardi, bir
yoʻla uning ruhi-ravoniga boqardi. Qozikalonning ketishi aniq
boʻlsa, harakatini ko'rardi, o'rtaga odam qoʻyib, qushbegiga
sarpo-soʻriq yuborardi. Xoʻja Nasriddinning oʻlimi haqidagi
xabar Arkka yetib borgach, qushbegi Xoʻ`janing aytganini
vasiyat deb qabul qilib, Namozxontoʻrani qozikalon etib
koʻtarishi tayin...

Yo'lakdan eshitilgan oyoq tovushi qozining xayolini
yovvoyi kaptardek uchirib yubordi. Ikki kishi salom berib,
Parpining ismini nom tutishgach, ular bilan koʻrishib, aziz
mehmon sifatida biqinidan joy berdi. «Aziz mehmon»larning
biri Badal kalla, ikkinchisi Shodmon gʻilay edi. Ular tungi
voqeani Zamonali oʻrgatganiday gapirib berishdi. Qozi ularning
haqlarini berishdan oldin yana bir xizmati borligini aytdi.

— Shundan sogʻin bizlarga ruxsatmi, qozi pochcha? —
deb so'radi Shodmon goh sherigiga, goh qoziga olazarak
boqib. — Tezroq bu shahardan chiqib ketmasak, payimizga
tushurlar.

— Shodmonning xavotiri oʻrinli, — dedi Bada! kalla. U
ham bu shaharni tezroq tark etishlarini ta'kidladi. Bundan
tashqari, Badal kalla Zamonalining koʻziga koʻrinishdan
hayiqar, eshik tomonga oʻgʻrincha qarab-qarab qo`yardi,




— Mushuk bekorga oftobga chiqmaydi, — dedi qozi yosh
bolani avraganday, talay narsalarni va'da qilib. — Buyog'ini
ham xamirdan qil sug“irganday doʻ“ndirib bersalaring, senlarni
quruq qoldirmayman. Amirlik vakillariga Xo`ja Nasriddinning
loshi koʻmilgan joyni ko`rsatasanlar-u, ketavyerasanlar — toʻrt
tomon qibla.

— Qon chaqiradi, deydilar, qozi pochcha. Xudo koʻ`rsatmasin, tilimiz chuldirab, shuncha qilgan toat-ibodatlarimiz
uch pulga aylanmasin. — Badal kallaning boshi koʻkragiga
tushib ketdi. Oʻpkasini toʻldirib nafas olarkan, xonaning
badboʻy zax hidi dimogʻini qitiqladi. Tashqari eshikning
gʻijirlashidan choʻchib, yuragi hapriqib ketdi. Uning vujudini
ikki tomonlama qurquv iskanjaga olgan: biri Zamonaliga bergan
va'dasi, ikkinchisi qozining qutqusi. O'ttada murod ne, aqli
yetmasdi.

— Mening panohimdasanlar! — ishonch bilan dedi qozi.
U bu ishonchga koʻproq oʻzini ishontirishga harakat qilardi.
Ertaga qozikalon boʻlib qolsa, bu ishlar unga chikora. Ana
undan keyin hamma uning soyai davlatidan panoh izlaydi...

Eshikdan kimdir kirdimi, doʻ“qqilagan oyoq tovushi-yu,
soxta yo'tal eshitildi. Qozi eshik tomonga quloq solib turdida, soʻngroq «Zamonali» deb ovoz berdi. «Ha, men» degan
ovoz, paydar-pay Zamonalining qorasi koʻrindi. U hozir
qozining «qayoqlarda yuribsan, nega buncha kechikib
yuribsan?» degan soʻrogʻini kutardi, lekin qozi bu savolni
bermadi. aksincha:

— Kir buyoqqa! — dedi roʻparasidan joy koʻrsatib. —
Oʻtir bu yerga! — Zamonali choʻkkalab o'tirdi. — Zamonali,
tunda noxushlik ro`y beribdi, xabaring boʻldimi?

— Qanaqa noxushlik, taqsir? — Uyqusi chala kishidek,
garangtoblik bilan so`radi Zamonali.

— Xoʻja Nasriddinning joniga qasd qilibdilar! — Qozi bu
xabarni ogʻzini toʻldirib aytdi va bu xabar qanday ta'sir
etarkin, deb mulozimga sinchiklab qaradi.

Zamonali beparvogina yuziga fotiha tortib:

— Xudo rahmat qilsin! Yaxshi odam edi, — dedi.

— Yaxshiligi qursin, — dedi qozi, — yaxshi boʻlsa, oʻz
boshini oʻzi yeydimi? Menga nima karomat ko`rsatdi?
Tinchimni buzdi. Toʻgʻri, shu qozikalon bo`lsin, deb qush



begiga aytib, menga yaxshilik qildi. Lekin qozikalonlikning
mas'uliyati-chi? Bay-bay, kechalari halovatingni oʻgʻirlaydur.
Men undan shuni soʻraganmidim?

Bu soxtakorlikni Zamonali darrov sezdi. Qozini ham,
Xoʻja Nasriddinni ham oqlamadi. Xoʻja bilan oralaridagi
munosabatdan qozi xabardor, beparvo boʻlsa qozi shubhaga
borishi mumkin.

— O`z joniga qasd qilibdimi? — deb soʻradi turib-turib.

— O`zining doʻstidan topibdi, — dedi qozi hangomaning
buyogʻini oʻzi to`qib. U mulozimning qarashlaridan nimanidir
izlar, biroq, shubhali biror harakatni sezmadi. Shuning uchun
qoʻrqmasdan ochiq-oydin gapirdi. — Safar shohichi chavaqlab, yerga tiqibdi. Bu bevafo dunyoi gardunda doʻstning
xiyonati shu-da!

Qozining «doʻst xiyonati» degan gapi Shodmonga
bozordagi voqeani eslatdi va Zamonalidan uyaldi. Qishning
chillasida sovuq temir ham etni kuydirgani kabi qozining
gapi yuragini kuydirib yuborgan edi.

— Safar togʻa? — hayrat bilan qoziga qaradi Zamonali. —
Aqlga sig'maydi. Buni kim aytdi sizga, taqsir?

— Mana, — xabarkashlarni koʻrsatdi qozi, — mana bular
guvoh!

— Qaysi aqi bilan bunday noma'qulchilikka qoʻl urdi ekan
Safar tog'a? Hech aql bovar qilmaydi. — Zamonali
guvohlarga yuzlandi. — Qachon shunday boʻldi?

Najotkor nigoh bilan qarashgan edi, qozi ularning nima
demoqchi ekanliklarini darrov ilgʻadi.

— Nima qilamiz endi, boʻlar ish boʻlgan, — dedi qozi
yelka qisib. — Taqdirning ishi. Menga aytganlaringni bunga ham
aytinglar! Boshqa chorasi yoʻqdur.

Badal kalla noiloj hozirgina qoziga aytib bergan hikoyasini
qaytalashga majbur edi.

— Hech bir ish yoshurun qolmaskan bu dunyoda, — deb
hikoyasini boshladi Badal kalla qichimagan ensasini qashib. —
Choyxonachi ham bu ishimni birov koʻradi deb oʻylamagan.
Xudojonim ham uni bir sharmanda qilay degan-da...

— Bizlar gashtakdan kech qaytayotgan edik, — dedi
Shodmon gʻilay. Uning koʻzlari ikki tomonga irgʻ“ayib turardi:
kimga qarayotgani mahol.




— Yo sen gapir, yo men gapiray, Shodmon! — deb gapini
boʻlgani uchun uni jerkib berdi. — Men boshladimmi, sen
jim oʻtir endi! — Gʻilay tilini tishlab, toʻrt barmogʻini labiga
bosdi. Badal kalla unga oʻqrayib, davom etdi: — ...bir sharmanda
qilay degan-da. Inoy koʻnchi bizga ulfat, oʻshanikiga borgan
edik. Majlisimiz tugab, hamma turdi. Tashqariga chiqqanimizda, «sizlar birpas oʻtiringlar, borasizlar-da», deb
Inoy ikkalamizni qoʻyarda-qo'ymay uyida olib qoldi. Xay,
deb yana birpas oʻtirdik. Bir payt Shodmon «turaylik, Inoy
jo'ram ham dam olsin», deganidan keyin, turdik. Choyxonaning koʻchasi bilan gangur-gungur gaplashib kelotgan
edik, choyxonaning hovlisida bir kishi «hah» deb ketmon
urobti.

— Yarim kechasi, hamma uxlagan, odam har xil xayolga
boradi-da, — degan g'ilay sherigidan dakki eshitdi.

— Mani gapim senga yoqmayotgan bo`lsa, turib ket!..
Boʻlmasa, moshxoʻrdaga qatiq bo`lmay, gapni eshit!.. — Badal
kalla soʻlak qaytarib oldi. — Ikkalamizning ham nafasimiz
ichimizga tushdi. Bunday qarasak, choyxonachining oʻzi.
«Oʻzining yeri, xohlasa kunduzi chopadi, xohlasa kechasi»,
dedim men. Mana bu Shodmon, «aka, shoshmang, bu yerda
bir gap bor. Choyxonachi yiqqanlarini yerga koʻ“mobtimi
nima», deb odamning ichini qizitdi. «Buni nimasi bor, yerga
koʻmadigon? Buyam o'zimizday bir yoʻqchi banda-da. Yur,
ketdik! — dedim men Shodmonni yoʻlga solib. Shu gapni
bunga aytdim-u, soʻg'ʻin kallamga urdi. — Toʻgʻri aytasan,
Shodmon, kel, poylaymiz», dedim...

Bu hangomani qozi miyigʻida kulib, Zamonali esa
«aytganimdan ham ziyoda qilib, qozini ishontiradigan darajada
qoyillatishibdi-ku», deb Badal kallaning gaplariga mahliyo
boʻlib tinglashardi. Oʻtirgan joyida har zamon-har zamonda
chayqalib olgan Badal kalla voqeani yanada qiziqarli tarzda
hikoya qilardi.

— Keyin ikkalamiz engashib...

— Choyxonaning oldidagi ariqchaga kirib olib poylashni
boshladik, — Gʻilayning gapi og'zida qolib, jilovni yana Badal
kalla oʻz qoʻliga oldi. — Bunday qarasak, — xuddi poylab
o`ʻtirganday sal engashib davom etdi, — choyxonachi yer
chopayotgan emas ekan.




— Nima qilayotgan ekan? — dedi qozi tuyqus peshanasini
silab, masxaraomuz tirjayarkan, Zamonali bilib qolmasin,
deb birdan jiddiy tortdi.

— Oʻ“ra qaziyotgan ekan, — Badal kalla bilan Shodmon
g'ilay baravar javob berdi. Soʻng yana Badal kallaning oʻzi
gapirdi: — Oʻrani kavlab bo`lguncha poylab oʻtirdik. Keyin
qiziq bo`ldi: u oʻrani kavlab boʻlib, oʻzi oʻraga tushib, yotib
koʻrdi. O`zi kavlagan lahatga go`rkovlar yotib koʻrardi, nimaga
bu shunaqa qilobti deb oʻyladik. «To`xta qani, buyogʻiga nima
qiladi bu?» dedim men. Bir payt oʻradan chiqdi, yana bir u
yoq-bu yoqqa qarab, soʻng ichkariga kirib ketdi-da, xiyol
o`tmay katta narsani yelkasida koʻtarib chiqdi. Nima ekan deb
qarab oʻtirsak...

— Odam ekan! — deb yubordi g`ilayning sabri chidamay.

— Qiligʻing qursin seni, g“ilay, — dedi xit bo“lgan «kalla». —
Boshida oʻzing gapir edi... Bo`lmasa, gapni... eshitib oʻtir...
Odamni koʻtarib keldi-da, yerga sekin qo`ymadiyam, «gup»
etkazib kavlagan oʻrasiga boʻyi barobar tashlab yubordi. Men
u odamni o`ldi dedim, — achingandek boshini tebratdi Badal
kalla, — yoʻq, uni oʻzi murda ekan.

— Uni murda ekanligini qayerdan bildingiz? — deb soʻradi
Zamonali, boqishida achinishmi, hayratmi ifodasini berib.

— Choyxonachi uning ustiga tuproq tashlashni boshlaganidan keyin-da!

— Yugurib borib qoʻlidan shappa ushlamadinglarmi?

— Bunaqa paytda koʻzi qonga toʻlgan odamning oldiga
yaqinlashib bo'ladimi? — dedi gʻilay. Bu safar Badal kalla
uni jerkimadi.

— Ketmon bilan boshingizga urishdan ham qaytmaydi-da
bunaqa odam, — dedi «kalla». — Koʻmib boʻlsin, sogʻin
bosamiz, dedik. Ishini bitirib supaga oʻtganida, bunday aylanib
oldiga bordik. Shunda uni aftini bir koʻrsayiz endi: qop-qora
kechada oqarib ketdi. Bizlar hech nima ko'rmaganga soldik
oʻzimizni, Uyam shunaqa deb oʻyladimi, bizlarga «kelinglar,
kelinglar» deb manzirat koʻrsatdi, deng. Men kiraylik desam,
Shodmon kirmaymiz, dedi.

— Qoʻrqdim-da, Badal aka, — dedi g'ilay goʻyo bu gapni
oʻshanda aytmaganday, — kirsak, bizlarni ham bir yoqlik
qilardi-da...




— Xoʻp, shuncha tomoshani koʻribsizlar, ammo oʻsha
murda Xoʻja Nasriddin ekanligini qayerdan bildingizlar? —
deb soʻradi Zamonali. — Yo qo'rqqanidan Safar akaning
oʻzi aytdimi?

— Shoshmang, bungacha hali gap koʻp, — dedi Badal
kalla. — Biz choyxonachidan hazil-hazil so'radik.

— Nimani? — qiziqsindi qozi.

— «Oraga tillo ko“mdingizmi?» deb so`radim choyxonachidan, — dedi Badal kalla. — O`zi dagʻillab turibdi-ku, battar
boʻldi. «Bular hamma gapni biladi chogʻi-ku», deb oʻyladimi —
oʻzini oyog`imizni tagiga tappa tashladi.

— Darrov iqror boʻldimi? — dedi Zamonali.

— Yo'q, tillo beraman, deb yalindi bizlarga, — gapga
qo'shildi gʻilay. — «Men sizlarga tillo beraman, ogʻizlaringni
yuminglar», dedi.

— Ha, shunday dedi, — g`ilayning gapini tasdiqladi Badal
kalla. — «Ogʻizlaringni yumsalaring tillo beraman», dedi.
«Nimaga ogʻzimizni yumishimiz kerak?» deb soʻradim. Men
dedi, Xoʻja Nasriddinni o`ldirib dedi, yuz tillosini oldim
dedi...

— Buni qarang, kallasi yoʻq, Afandi, tillosini shohichiga
ko'rsatgan ekan. Birovning qoʻlida tillo koʻrgan kishi tinch
oʻtira oladimi? Niyati buziladi-da! Oxi, tilloni ustiga aka bilan
uka qirpichoq boʻlib ketobti, holi bir-biriga begona choyxonachi bilan Xoʻja Nasriddin chikora?

Badal kalla «gapiray, gapiray» degandek ogʻzini quruq
ochib-yopdi, oxiri sabri chidamay, gapirib yubordi:

— Bilsak, haqiqatan ham Xoʻja Nasriddinni oʻldirib,
tillosini olgan ekan, koʻrsatdi: bir kissa tillo. O`shandan bizlarga
bermoqchi boʻldi. «Hech kimga aytmasalaring beraman»,
dedi.

— Berdimi, hay? — deb soʻradi Zamonali. - Qanchadan
berdi?

— Bersayam olmadik, — hazar qilgandek yuzini burishtirib
dedi Badal kalla. — Birovning xuniga belangan tillo kimga
kerak! Sizga bersa, olarmidiz? — U Zamonalidan, keyin
qozidan soʻradi: — Siz-chi, qozi pochcha?.. Ana, bizlar
ham yoʻq, dedik. He, yalindi-ku, olinglar deb. Tilloni
olmasak, qoʻyib yuboradigan emas. Bizayam shartta shaytonlik




qildik. «Mayli, bizlar koʻrganlarimizni hech kimga aytmaymiz.
Tilloyiz ham kerak emas. Choyxonayizga kelsak, tekinga choy
berib tursangiz bo'ldi», dedik. Darrov rozi boʻldi. Ikki qadam
bosishimni bilaman, lop etib kallamga bir fikr keldi. «Togʻa,
dedim unga, Xoʻja Nasriddinning loshini mozorga oldiring,
yaxshi emas, choyxonaning supasida bunaqa xor-zor boʻlib
yotishi. Bu yerga tahoratliyam, tahoratsiz ham keladi,
musulmonchilikkayam toʻgʻri kelmaydi», dedim men.

— Keyin-chi, keyin ketdingizlarmi? — gapni tezlashtirdi
Zamonali.

— Ketmay yotib qolarmidik, ketdik-da uyga, — dedi
Badal kalla, aytmoqchi boʻlgan gapini aytib ulgurmasdan
rangi oʻzgarib. - Uyga borib, toʻgʻrisini aytsam, uxlay
olmadim. Koʻzimni yumdim deguncha, xonaga Xoʻja Nasriddin kirib kelaveradi, men bo`lsam «vah» deb turib ketaveraman. «Tur, — deydi Xoʻja Nasriddin menga, — sen borib,
deydi, mening qotilimni deydi, qoziga borib ayt!» deydida. Ertalabgacha Xoʻja Nasriddin bilan gaplashib chiqdim,
bilsayiz.

— Men ham shunaqa boʻldim, — qoʻshib qoʻydi g“ilay, —
ertalabgacha supada yurib chiqdim. Uyga kirsam, meni joyimda
Xoʻja Nasriddin yotgan boʻladi-da. Bizanikiga kim keldi, deb
xotin hayron, bolalar hayron... Yoʻq, azonda Badal akam
hovlimizga keldilar-da: «Yur Shodmon, qoziga aytmasak,
Xoʻja Nasriddinning ruhi bizlarni tinch qo'ymaydi», dedilar...
Keyin mana shu yerga keldik-da oxiri. — Gʻilay birpas jim
oʻtirdi-da, soʻng asosiy gap esidan chiqib qolganday hovliqib
qoʻshib qo`ydi: — Agar hozir borib, choyxonachini hibsga
olmasangizlar, u mayyitni bir balo qilib qoʻyadi!

Zamonali bu davrada oʻzini oʻng`aysiz his qilib, boshini
xam qilgancha xayolga choʻmib o'tirganday holatga soldi. Uning
bu holatini zimdan kuzatib oʻtirgan qozi:

— Bilaman, Xoʻja Nasriddin oshnang edi, bandalik ekanda, — dedi uning yelkasiga qoqib. — Endi buyogʻiga ortiq qoʻl
qovushtirib bo`lmaydi, g'am-anduhning achchiq sharobini
ichishdan ne naf? Tezda Safarni hibsga olib, aybini boʻyniga
qoʻy-da, yasoqqa tort! Ikkinchi zarurat: Xo`ja Nasriddinning
jasadini oyoq ostidan olib, koʻpchilik ichida janazasini oʻqib,
hurmat va ehtirom ila mazoristonga dafn etaylik... Sen,




Zamonali, bunaqa qilib oʻtirmasdan, qozikalonga chop,
qozikalon amirlikdan tahlilchi chaqirsunlar. Men bularni, —
guvchlarni koʻrsatdi, — yoʻl-yoʻlakay bozordagi mirshabxonadan Vali mirshab bilan Dali mirshabni qavatimga olayda, choyxonaga boray. Vaqt oʻtmasin, tur, otga min! Bunaqa
motam tutishdan naf ус"а.

Zamonali ham o'zicha, qozi ham oʻzicha bu hangomaning
yolg'on ekanligini biladi. Qozi ayyorlik qilayotgan boʻlsa,
Zamonali makkorlikni qo`llayapti. Ikki guvoh esa oʻrtadagi
bamisoli dallol. Xullas, aql bovar qilmaydigan hangomalarda.

Goʻyo qozining gapirganini payqamay, javrashlarini
eshitmay, o`zini anqovlikka solib, bir nuqtaga tikilib qolgan
Zamonali boshini dast koʻtarib, xuddi Safar shohichidan
nafratlanganday mushtlarini shunday siqdiki, barmoqlari
qisirlab ketdi.

— Taqsir, — dedi u gʻazabdan boʻzday oqarib, — hozir
qozikalon-pozikalon qilib yurmaylik-da, vaqtni o'tkazmay
toʻgʻri choyxonaga bostirib boraylik. Men, u mal'un
choyxonachini oʻzim qoʻl-oyogʻini bogʻlab, Arkka, amirning ixtiyoriga yetkazay. Shunday qilmasam, koʻnglim taskin
topmaydi. Taftishu tahlil boʻlsa, keyin bo`laveradi. Biz tadbir
qilguncha, ul nobakor qochib ketmasin yana! Mana bu
ikki guvohni choyxonaga olib borsak, ul qotil bularni taniydi
va malomat qiladi. Shuning uchun bularga javob bersak.
Mabodo shohichi aybiga iqror boʻlmasa, ana undan keyin
bularni yuzlashtirib, aybini boʻyniga qoʻyurmiz.

«Toza esini ogʻdirib yubordim, shekilli», deb oʻylagan
qozi Zamonalining taklifiga tezgina koʻna qoldi. Qoziga baribir,
Safar shohichini unday gunohkor qildi nima-yu, bunday
gunohkor qildi nima? Badal kalla bilan Shodmon gʻilay ham
Zamonalining gapini ma'qullab oʻtiribdi.

— Ma'qul gap! — dedi qozi tizzasiga suyanib oʻrnidan
turarkan, Zamonalining maslahatini ma'qulladi. — Unda sen
ikki mirshabni olib, choyxonaga bor, buyoqdan men boray.
Bu ikkisi, mayli uyida qamalib oʻtursin, zarurati bilan
chaqirurmiz...




О"УСРПА КО"КИ.САМ ТО5Н

Sherbek sinchi Turdi maxsum bilan darmiyona qoʻshni,
bog`-qoʻrgʻoni hovlisining etagida, toʻrt tanobning nari-berisi.
Bog'ning yarmi ravzamonand mevazor, yarmi maydaobchalar —
turp, sabzi, piyoz, sholg'om kabi sabzavotlar ekilgan. Turpni
va piyozni saranjomlagan. Sabzi bilan sholgʻ“omning kuzgisi
allaqachon yetilgan, birorta dastyor yoʻqki, kavlab bozorga
olib borsa yoki oʻraga joylasa. Bozorga tushib, bir-ikki mardikor
yollab kelsinmi? Mardikorga ham ikki mahal obi-osh, xizmat
haqi kerak. Sinchi chiqimni yomon ko`radi. Uch qizini
turmushga berib, er-xotin katta hovlida boʻzlagan
bo`ʻztoʻrgʻaydek yolgʻiz qolishgan. Molu davlat bisyor esada, chegirib ishlatadi. Shu bugun mo`ljalidan sal koʻproq
xarajat qilsa, joyi to`'lmaguncha qozonni suvga tashlaydi.
Mabodo qozon osilsa, xotinini xunob qiladi, dasturxonga
ovqat tortilganda esa ovqat yegani qoʻymaydi, bidir-bidir
gap: shu go`shtning yarmini solmasang, ertaga ham bitta
qozonni obod qilardi, shoʻrvagayam yog`mi, go`shtning yogʻi
yetadi-ku, bir dona sholgʻ“omni ikkiga bo`lib sol, bir boʻlagi
senga, bir bo'lagi menga, tuzni ayamay solasan-da, kiyimni
togʻorada chiritasan, supurgini kamroq ishlat, kigizni
teshasan, supani kamroq supur, yer yupqalashadi qabilidagi
mayda gaplar. Xotin erining yozilibroq oʻtirganini yoki
quvnoqroq kulganini bilmaydi: doim qovogʻi soliq, kulsa ham
istehzoli kuladi, yozilib oʻtirsa-da, foydani koʻzlab esi
ketadi.

Xotin ham sal-pal erga tortgan. Oʻttiz ikki yildan beri bir
uyda yashaganidan keyin tortmasinmi? Palak palakdan rang
oladi-da. Ammo, toʻgʻrisini aytish kerak, xotinda ozgina insof,
diyonat bor. Shuniyam ba'zida er oʻlgur kemtik qilib qoʻyadi.

Sinchi ertalabki nonushtaga shirchoy yoki qaynatma
shoʻrvani xush ko'radi — hazmi yengil taom. Bugun ertalab
shoʻrva qaynatib, sho`riga sho`rva toʻkib oldi xotin.

— Ziqnaligingiz qolmadi-da. Bitta mayizni qirq kishi yegan
deb, bitta turshak bilan yuz kishining koʻnglini olasiz-da oʻzi! —
dedi eriga jahl qilib oldidagi kosani koʻtarib tarq etib qo'ʻyarkan, shoʻrva «palch» etib dasturxonga sachradi. — Shu hovliga
kelganimdan beri bitta gap: tejab ishlat, tejab ishlat! Tejogʻliq



ning ishi bejogʻliq ekanligiga o'zimning ham aql-farosatim
yetadi, sizniki endi ortiqcha. Tejalgan narsani yana qanday
tejay? Ko'rib turibsiz-ku, bitta sholg'omni ikkiga boʻlib
solganman.

Xotinning zardasiga sinchi kulgi bilan javob qaytardi:

— Koʻrib turibman, sen sholg'omning kichigini emas,
kattarogʻini solgansan. Qozonga bir nima solsang, mazasi chiqsa
boʻldi-da. Mana qara, — dedi boshidagi shabpoʻshini xiyol
orqaga surib, dasturxondagi dog`ni ko`rsatdi, — shu sho'rvaning suvimi? Bir qoshiq yogʻ-ku! Dasturxonni yarmini
dogʻ qilding. Bu suv bo`lganda allaqachon qurib, dogʻi
bilinmay ketardi. Bunaqada ro`zg`orda sovun chidaydimi?
Yuvadigan boʻlsang, kulda yuv, ishqori binoyi. O`zi ojlada
kimdir erkak, kimdir xotin boʻlishi kerak, bo`lmasa, hamma
narsa chalkashib ketadi...

— Kallai saharlab odamning yuragini qaro qilasiz, — dedi
xotin ishtahasi bo`g`ilib, oldidagi kosani sal surib qoʻyarkan,
yuzi tundlashdi. — Xasisligingizdan choʻpdaysiz. Qo'shnimiz
Turdi maxsumga qarang, xirsdayligidan kindigini koʻrolmaydi.

— Gapirma o'shani, uni kasali bor...

— Hamma gapga javobingiz tayyor!

Sherbek sinchi xotinining xarxashalariga e'tibor bermay,
sho`rvani xoʻrrilatib ichdi-da, bo`sh kosaga suv quyib chaydi
va bir koʻtarishda simirdi.

— Bilmaganlar shuniyam xasislik deydi, bilmaydiki, bu
koni savob...

— Qiligʻingiz qursin, savob deb dastmoldagi yogʻni ham
mijiysiz! — piching qildi xotin. — Turing oʻrningizdan, katta
savobning payiga tushing. Bozordan mardikor olib chiqib,
sabzi bilan sholg'omni shu bugun kavlatib, saranjomlang.

Sinchi qaltiragancha devorga suyanib oʻrnidan turdi:

— Mardikorga ham obi-oshmi?

— Ohbi-osh bir gap boʻlar, siz olib kelavering-chi. Zoʻr
kelsa, piyova qaynatib berarman, shungayam bordi-keldisi
bormi? — dedi xotin.

Ust-boshini yangilab, bir qadam joyga ham otmi, taqasi
yeyiladi, deb qo'lini orqasiga matashtirib darvozaxonadan
chiqib, muyulishga yetmagan ham edi, shu tomonga kelayotgan ikki kishini koʻrdi. Kallasiga bir oʻy keldimi yo biror




narsani unutib qoldirdimi, sinchi qaytib hovliga kirdi.
Dasturxonni yigʻishtirayotgan xotin erini ko`rib:

— Nosqovogʻingiz qolib ketibdimi? — deya kesatdi.
Sinchi xotinini oldiga imlab, qulogʻiga bir nimalar deb
pichirlagan edi, «Oʻlib keting siz bir», dedi xotin boshidagi
roʻmolini yelkasiga tushirib, darvozadan tashqariga otilib
chiqdi-yu, bir-ikki marta «Yordam! Yordam beringlar,
musulmonlar!» deya qayta hovliga kirdi. Yo`l boshidagi
kishilar bu paytda ancha yaqinlashib, «tinchlikmikin» deya
ayolning orqasidan hovliga moʻralashdi. Hovlida esa er
xotiniga zug'um qilar, xotin esa nuqul «Yordam beringlar,
musulmonlar, erim meni oʻldirib qoʻyadi!» deb jazavaga
tushardi. Ikki kishi dolondan o`tib, supagacha borishgandi,
ularga koʻzi tushib:

— Kimlarni boshlab kelding meni boshimga? — dedi er
xotinining sochini changallab. — Kim ahmoq?

— E, togʻoyi, roʻzi muborakda ham dilsiyohlikmi? —
Kishilardan biri unga yaqinlashdi. Er xotinining sochini qo`yib
kishiga yopishdi.

— Sen bu xotinni nima deganini bilasanmi?

— Yoʻq, bilmaydurman, — javob berdi kishi.

— Bilmasang, eru xotinning ishiga nimaga aralashasan?

— Tog'ʻoyijon, men... biz... bu xolamizning ovozini eshitib...

Er yana xotiniga yopisha ketdi.

— Bularni sen chaqirdingmu?

— Yoʻq! — Xotin boshini changalladi. — Men bularni
tanimayman!

— Tanimasang, nega bular senga ergashib yuribdi?
Yuzingni ochib koʻchaga chiqqaningda ergashdimu?

— Tanimayman, bilmayman, deyopman-ku!

— Sen tanimasang, bular seni tanir? — Er kishiga yuzlandi. —
Nimaga xotinimning orqasidan ergashib yuribsanlar? Bu
xotinni qayerdan taniysanlar?

— Opam-ning yor-dam soʻ-ragani-ga... — duduqlandi kishi.
«Ha, ha» deb sherigi unga qoʻshildi.

— Nega duduqlanasan? Senlarning niyating buzuq!

— Bizlar...

— Nima sizlar? Nima bizlar? — Sinchi kishining qoʻlidagi
tugunni yulib olib, xotiniga baqirdi. — Turdi maxsumnikiga



chiqib, kuyovi Dali mirshabni chaqir! Begona xotinga koʻz
olaytirganni koʻzini oʻyib olsin!

— Hay, hay, togʻoyi, tugunni bering bu yoqqa! — dedi
kishi. — Shaytonga hay bering, xudodan qoʻrqing! Malomatga
qoʻymang odamni? Tuhmatning gunohi yomon! Hammamiz
bir ota-onadan: Odam Ato bilan Momo Havodan tarqaganmiz; bir-birimizga begonalik joyimiz yoʻq, togʻoyi?

Sinchi darvozani tambaladi.

— Endi gapir, maqsading nima edi? Bu hovli bedarvozami?
Meni «yordam-pordam» deb aldayolmaysanlar. Hozir
tanimagan odamiga kim yordam beradi? Senlar bu xotinni
oldindan taniysanlar, shuning uchun orqasidan ergashgansanlar, — shunday deb xotinga yana oʻshqirdi. — Hali
turibsanmu? Dali mirshabni aytib kel! Yo bular oʻynoshingmu, ko`zingni suzasan?

— Voy, ana u kishini? — ajablandi xotin. — Men bu
erkaklarni tanimayman! Ehtimol, oʻgʻritardir? Ko`zlariga qarang, bejo. Mana men ketobman...

— E, opa, toʻxtang! — dedi ikki kishi baravariga duduqlanib. — Roʻzi muborakda odamni sharmanda qilmang.

— Senlarni sharmanda qilmay, nima qilay? — Sinchi qoʻlidagi
tugunni xotinining qoʻliga berib, kishilarga xezlandi. — Bir
pokiza xotinni badnom qilmoq niyatida uyiga bostirib kirgan
kishini qoʻyib yuboraymu? Qoʻyib yuborib, o`zim sharmanda
boʻlaymu?

— Nega sharmanda bo`lasiz, togʻoyi? Bizlar yordam
hermoqchi edik...

— Yana «yordam» deb boshimni aylantiradi-ya! Boshqa
gaping yo“qmu? — Yana xotinga baqirdi sinchi. — Holi
turibsanmu, chaqir mirshabni!

Endi har ikkala kishi yalinishga oʻtdi.

— Baqirmang, togʻoyi, eshitgan nima deydi?

— Nima deydu?.. Adabini ber, deydu. — Sinchi xotinining
qo'lidagi tugunni koʻrsatdi: — Bu tugunda nima bor?

— Sigirning puli, — dedi tugunning egasi, — oʻtgan
bozorda sigir olib edik, shuning pulini egasiga bermoqqa
qoʻshnim bilan kelayotgan edik.

— Bu koʻchadan senlarga sigirini sotgan kim ekan?

— Luqmon kosib.




— Aldama, Luqmon kosibda sigir nima qilsin?.. Senlar bu
tugunni biror joydan oʻmarib kelobsanlar! Gunohlaring bir
botmon ekan. Xotin, mirshabni chaqir!

Erining bir necha bor «chaqir, chaqir» degani bilan xotin
joyidan bir qadam ham jilmasdi. Uning rahmdilligi tutdi.

— Qoʻying, Oyshajon, — katta qizining ismi bilan eriga
murojaat qildi xotin, — bechoralarga azob bermang!

«Oyshajon»ning esa battar jahli chiqdi:

— Tillaring birmi deyman, yonini olobsan?

— Men undoqchigin demoqchi emasdim, Oyshajon, — xotin
boshidagi roʻmoli bilan yuzini toʻsdi, — aytmoqchi edimki,
bular tomorqadagi sabzi bilan sholgʻ“omni kavlab bersa-da, siz
gunohlaridan kechsangiz. Shuni aytmoqchi edim, xolos.

«Xaloskorlar»ning joni kirganday boʻldi.

— Mayli, mayli, bizlar rozi, mehnatdan qochmaymiz, —
dedi ikkalasi qoʻlini koʻksiga qoʻyib. — Shunday boʻlaqolsin.
Sharmandalikdan koʻra...

— Bo`ldi, — dedi sinchi o`zini jahldan tushganday qilib
koʻrsatarkan, — men rozi, lekin tugunlaring o`g`rilik mol, —
xotiniga buyurdi, — mirshabga chiqarib ber! So`rasa, koʻ“chadan topib oldik, de.

— U sigirning puli...

— E, boʻlmadi, oʻjar ekan boʻlar, tugun-puguni bilan
Dali mirshabga topshiramiz, jon xalos.

— Boʻldi, tog`“oyi, bo£ʻldi!..

— Ana, oʻgʻrilik mol ekanligiga iqror bo`lishdi, — dedi
sinchi. — Endi bularga ketmonni ko`rsat! Bir-r yerning kindigini
chiqarishsin...

Sabzi bilan sholg'omni kovlab, qoplagan «xaloskorlar»
oldilariga qoʻyilgan piyovani ichishga hollari kelmay, «eru
xotinning orasiga tushganning padariga» la'natlar aytib, bu
xonadondan chiqib ketishdi.

Sherbek sinchi o“z nayrangidan oʻzi miriqib kuldi.

— Xoʻja Nasriddinning nayranglari menikini oldida bir
pul, — maqtandi u xotiniga. — Aqchamiz yonimizda qoldi,
bitta sigirning puliyam. Agar bu hangoma Xoʻja Nasriddinning
qulogʻiga borib yetsa bormi, shahar beradi.

Xotin kulmadi, uning ichida hadik bor edi. Eriga sherikchilik
qildi-yu, pushaymon boʻldi.




— Shu ishni chakki qildingiz-da, Oyshajon, — dedi
koʻzlarini bir nuqtaga tikib. — Ishlatishga ishlatdingiz-u,
aqchalarni olib qolganingiz yomon bo`ldi. Birovning risqi
teshib chiqadi.

— Agar birovning risqi teshib chiqaturgon bo`lsa, qozining
qorni allaqachon ilma-teshik boʻlib ketardi, xotin! Mana,
binoyiday yuribdi-ku. Qoʻrqma, teshib chiqmaydu. Sen
bilmaysan-ku, ehtimol, bu aqchalarni oʻgʻirlashgandur?
Oʻzlariniki boʻlganda, jonlarini oʻrtaga qoʻyib tortib olishardi.
Lapashang mardaklar ekan.

— Baribir ko'nglim xijil.

— O`zi, xotinlarning ichi tor, — dedi sinchi oʻrnidan turib, —
senlar bilan ishni qilib, qochish kerak oʻzi. Koʻnglingni keng
qil. Men borib, Hoji tambal bilan gaplashay, sabzi bilan
sholg'omni ko'tarasiga olsin-da, baqqollik do`konida sotsin...

Xotin xijolatdan oʻzini qoʻyarga joy topolmay, ro“molining
uchini chaynab bezovtalandi. Sherbek sinchi gavdasiga
yarashmagan harakatlar bilan dikonglab, zavq-shavqqa toʻlib
koʻchaga chiqdi.

Xotin bu yerda oʻzining yogʻiga oʻzi qovurilib, dardini
kimga aytishini bilmay, mum tishlab qolaverdi. Taxmondagi
koʻrpachalar ustida turgan tugun koʻziga olovday koʻrindi.
Agar uni ushlasa, qoʻlini kuydirib oladiganday. Koʻzdan nari
deb, uni koʻrpaning qatiga tiqib tashladi. Shayton bir yoʻldan
urdi-da. Ha, gumroh er! Shunday xotinni do'zax eshigiga
ro'baro“ qildi-ya!

Arava gupchagining g'ʻijirlashi, erning doʻlobini eshitib,
xotin turgan joyida haykaldek qotdi-qoldi. Hoji tambatning
yigitlari qoplangan sabzi va sholg“omni aravada olib ketishdi.
Sinchi belbogʻidan hamyon olib, xotinning qulogʻi ostida
jiringlatdi.

— Pulning jiringi odamni allalaydi, a? — dedi oʻzining ham
qulogʻiga bu tovush xush yoqib. — Hoji tambal barini koʻtarasiga
oldi. Baraka topsin, qo`limni ancha yengillatdi. — Keyin hamyonni
xotiniga berdi. — Ko`rpaning qat-qatiga tiq buni!

Xotin hamyonni koʻrpaning qatiga tiqib qo`ydi...

Kumushrang barkashdek oftob pastga shoʻngʻidi, tun qora
pardasini kun ustiga yopdi. Yengi! esgan shabada bogʻ
tomondan nam tuproqning hidini «gup» etkazib xonaga olib




kirdi. Xuddi shu mahal qayerdandir surma yutganmi,
xo'rozning boʻgʻiq qichqirgani eshitildi. Bu jonivorning ertalab
qichqirgani yaxshi-yu, bemahaldagisining xosiyati yomon.
Xotinning yuzlari burishib, «he, bemahalda qichqirmay oʻl!»
degan hirqiroq ovozda qargʻangani eshitildi. Sherbek sinchi
esa bir nimalar deb soʻkinib qoʻydi.

Kechki shavlani yeb bo`lgandan keyin xotinning boshi
ogʻridi, moychiroqning piligini pasaytirib, boshini yostiqqa
qo'ydi. Sherbek sinchi darvozaning tambasini boz koʻzdan
kechirib keldi-da, u ham ko'rpaning ostiga kirdi. Oʻzicha bir
kulib oldi. Ertaga choyxonaga chiqib, bugungi hangomani
hammaga aytishini, buni eshitib Xoʻja Nasriddin qanday
ahvolga tushishini koʻz oldiga keltirib, tamshanib-tamshanib
xayolga berildi. Hatto xotinning inqillashi ham bu xayollarni
buzolmadi. Uning qulogʻiga gap kirmay qolganining sababi:
u allaqachon uyquga ketgan edi.

Sinchi bir-ikki marta to'lg'onib, tamshandi, xotiniga o`xshab
ingradi, keyin pishillab nafas oldi, oxirida xurrak tortib yubordi.
Xurrak toʻxtab, poyintar-soyintar gaplar chiqdi og`zidan.
Ma'lum bo'lishicha, chalqancha yotsa, alahsirarkan odam, g'alati
tushlar ko'rarkan. Albatta, sinchining tushiga sabzi yoki sholg'om
emas, ot kirgan edi. Yelkalarini silkitib-silkitib qo`yishidan u
xuddi otda ketayotgandek edi. Tush quyidagicha boshlandi: Katta
va ravon yo'l, ehtimol, bu yo'l Buxoro bilan Qorakoʻl oraligʻidagi
yoʻl bo'lsa kerak. Yoʻlning ikki chetida tuyaning o'rkachidek pastbaland teraklar shamol bilan oʻynashib, raqsga tushmoqda. Sinchi
payu-piyoda ketayotgan emish shu yoʻldan. Birdan oldidan
oppoq, ustida shokilali baxmal yopinchiq tashlangan, egarjabduqlari tillodan, chiroyli ot chiqib qoldi. «Yo qudratingdan! — dedi u hayrati oshib. — Ming tilloli ot! Bu nimasi,
taqdiming inoyatimi? Ishqilib, ajina-pajina bo`lmasin-da!» U
atni chetlab o'tmoqchi edi, ot uning yoʻlini to`sdi va tilga kirib:
«Minib ol!» dedi. «Odam tushida otga minsa, omadi chopadi»,
deb eshitgan edi sinchi. U tillo uzangiga chap oyogʻini qoʻyib,
o'ng oyog'ini egardan oshirib otga mingan edi. ot qanot chiqarib
osmonu falakka qarab yeldek uchdi. Xayriyat tizginni changallab,
otning boʻynidan quchoqlagan ekan, bo'lmasa, oldindan
esayotgan shamolning kuchiga bardosh berolmay, uchib ketishi
mumkin edi.




U pastga qarashga qoʻrqdi, chunki pastda yer yoʻq, oppoq
parqu bulutlar ustida suzib yuribdi. Tepada qoʻl uzatsa
yetadigan sonsiz katta-kichik yulduzlar sariq, oq, qizil
uchqunlar taratib chaqnarmish. Uni hayron qoldirgani —
bulutlar ustida yoʻl bor emish, yoʻlning ikki chetida daraxtlar
havoda muallaq turar, hil-hil pishgan olma marjondek osilib
turganmish. (Ha, bu tush-da, tushda daraxt teskari oʻsishi
ham mumkin.) Bu olmalarni terib, bozorda sotsang, boylikning tagida qolasan. Sinchining yuragi hapriqib, otni toʻxtatdi
va chor atrofga sinchiklab qaradi: oʻzidan boshqa hech kim
koʻrinmadi. Olmadan bir dona uzgan edi, shoxdagi
olmalarning bari daraxt tagiga doʻpirlab toʻkildi. Qoʻlidagi
olmani tishlayman deganda, qarshisida oppoq rido kiygan,
boshida katta oq o'rama salla, qo`lida uzun qayqi tayoq bilan
chol paydo boʻldi.

— Keldingmi, boʻtam? — deb soʻradi chol g`ayritabiiy
ovoz bilan. Cholning ogʻzi qimirlamasa-da, ovozi aniq-taniq
eshitilardi. — Olmalaring pishib yetildi, qachon terib olasan-u,
qachon bozorda sotasan?

— Siz kim boʻlasiz, otaxon? — deb soʻradi Sherbek sinchi
ko'zlari chaqnab.

— Xoʻja Nasriddinman, shu bog`ning qorovuli, ya'ni
sening xizmatkoring. Necha kundan beri yo`lingga koʻz
tikaman, daraging yo'q? Qayerlarda uloqib yuribsan?

— Bir maydon koʻrinmadingiz, tirikmisiz?

— Tirikman, kim senga meni oʻlgan, dedi? Oʻzing buncha
hayallab qolding?

— Tirikchilik, deb uloqib yuribmiz-da. Mana keldim-ku,
otaxon, — dedi sinchi otning ustida turib. — Siz shu yerda
ekansiz, nima g'amim bor? Bu olmalarni sotishga ulgurmasam,
qoqi qilaman... A, bu, qadrdon doʻstingiz qani?

— Qaysi doʻstimni so'rayapsan?

— Eshagingiz yo`q, qayoqda qoldi?

— Oʻldi, — dedi Xoʻja Nasriddin boshini sollantirib. —
Haqiqiy doʻst edi.

— Mehribon doʻstingiz edi, usiz qiynalib qolmasmikansiz?

— Sen borsan-ku, nega qiynalarkanman?

— Toʻgʻri aytasiz, biz bor-ku, — dedi sinchi va otdan
tusharkan, oyogʻi osmondan, pastga shoʻngʻidi. Ketaverdi



ketaverdi va oxiri koʻrpachaning ustiga «gurs» etib yiqildi. U
pastga shoʻngʻiyotganda, koʻzini yumib: «Hozir yerga tushamanda, suyaklarim chilparchin, oʻzim tariqday sochilib ketaman»,
deb oʻylagan edi, yoʻq, koʻzini ochsa, hamma joyi bus-butun,
yuragi gavdasini titratgandek duk-duk urar, tanasi jiqqa terga
botgan holda oʻzining uyida yotgan emish, Tirsaklab jussasini
koʻtarib qarasa, moychiroqning piligi bir maromda miltillar,
xotini haliyam inqillar, tashqari esa qorongʻi emish. «Shuncha
balanddan yiqildim-ku, belim singan boʻlsa kerak», deb belini
uqaladi, lekin hech qanday og`riqni sezmadi. «Xayriyat, belim
sinmabdi», dedi pichirlab. Yana boshini yostiqqa tashlamoqchi
edi, tashqaridan uzuq-yuluq uyquli tovushlar eshitildi.

Birpas uyquli tovushlar qayoqdan eshitilayotganini chamalab, hech narsani anglay olmadi. Keyin tushida (o'ngidami)
koʻrganlarini, mingan otining rangini, hil-hil pishgan
olmalarni, qorovul cholning angorini esladi-yu, koʻz oldiga
keltirolmay qiynaldi. Otdan tushganini, tushmaganida qancha
davlatga ega boʻlishi mumkinligini oʻylab afsuslandi, dardli
xo'rsindi. «Shoshma-shoshma, — o`zini jilovladi u, — qorovul
chol oʻzini Xoʻja Nasriddin deb tanishtirdimi? Xizmatkoringiz
dedimi? Qiziq, osmonu falakda u nima qilib yuribdi? Oʻzimi
yoki ruhimi? Ha, ha, u tomonlarda faqat ruhlar uchib yuradi.
Demak, Parpi chapani uni biryoqlik qilibdi-da!»

Sinchi xayol bilan ayvonga chiqdi. Koʻkdagi oy ogʻib,
tong boʻzarib kelyapti, haligi uzuq-yuluq tovushlar yigʻiga
aylanib, qoʻshni — Turdi maxsumning hovlisidan eshitilyapti
emish.

— Mening erim nayrangboz emas! Erim hech qachon
pora olmagan! — deb maxsumning qizi Oyjamol ayuhannos
solayotgan emish.

— Sizlar yanglishgan boʻlsalaring kerak? — dermish
maxsum xirillagan ovozda. — Kuyovim tillo yigit, u nayrangni
bilmaydi. Nayrangboz deb...

Sherbek sinchi shoshib qoldi. Loʻkillab uyga kirdi-da,
xotinining ustidagi koʻrpani tortib yubordi-da:

— Tur, hozir uyimizni taftishchi bosadi! — dedi hovliqib.
Xotin garangsib koʻzini ochdi.

— Nimaga uygʻotdingiz, hali erta-ku!

— Tur deyapman, hozir uyimizni tintuv qilishadi.




— Nima qiladi?

— Tintuv qiladi, deyapman!

— Nimaga tintuv qiladi?

— Hali oldimdan ot chiqdi...

— Otning egasini soʻrab kelishibdimi?

— Qanaqa egasi? Buncha dovdiraysan, koʻzingni och! —
Sinchini qaltiroq tutdi. — Ot meni yiqitib qochdi.

— Ot qochgan boʻlsa, siz nega qoʻrqasiz?

— Men undan emas, ana u — mardikorlar shikoyat
qilishgan bo`lsa, amirlik odamlari meni qidirib keldimi, deb
qoʻrqayapman. Hozir ular Turdinikida, navbat biznikiga
keladi hozir. Haligilarni tugunini olib chiq!

— Tugunni boshingizga urasizmi? Yo ko“mmoqchimisiz?

— Ko`mishga ulgurmaymiz! — qoʻllari qaltirarmish sinchining. — Turdining hovlisiga oshirib yubor, ertalab chiqib olamiz.

Xotin inqillab oʻrnidan turdi, bamaylixotir taxmondagi
koʻrpalar qatidan tugun bilan qoʻshib erining hamyonini
ham olib, devordan qoʻshni tomonga uloqtirib qaytgach,
eru xotin tizzalarini quchoqlagancha darvozaxonaga termulib
oʻtirishganmish. Tong otib, xo`rozlar qichqirsa hamki, hech
kimdan darak boʻlmadi, darvozani birov taqillatmadi ham.

— Bizning hovliga kirish eslaridan chiqdi chogʻi, —
dermish sinchi xotiniga. — Shunisi durust. Sen tashqariga chiq,
koʻchaga quloq sol, keyin sekingina maxsumnikiga kir-da,
tugunni alib chiq. Turgan boʻlsa kerak zax tortib.

Xotin itoatkorona tashqariga chiqdi. Hammayoq tinch.
Keyin oʻrtadagi darichadan qo`shninikiga kirdi-yu, hang-mang
qotdi. Supada maxsumning xotini, qizi Oyjamol miz-miz
koʻzyoshi toʻkib oʻtirishibdi.

— Hay-hay, Soraxon, nima gap? — Sinchining xotini
Soraxonni, so`ng Oyjamolni yupatgan boʻldi. — Ona-bola
yigʻlayapsizlar, tinchlikmi, ishqilib?

O`ʻpkalari toʻlib turgan ekanmi, ona bilan qiz baravariga
uvvos solishdi.

— Kecha kuyovginamning ustidan chaquv boʻlib, kechasi
amirlik navkarlari olib ketishdi, — dedi Soraxon oʻz ko'kragiga
mushtlab. — Koʻrolmaganlarning koʻzginalari oqib tushsin!
Berolmaganlarning qoʻli sinsin!

— Nima aybi bor ekanki, uni chaqib beribdilar, dugon?




— Nayrangboz deptilar, odamlarga kun bermaydi,
deptilar, — dedi Oyjamol onasidan battar kuyinib. —
Topganlaringni chiqarib ber, deb uyimizni tintuv qildilar.

— Biror nima topdilarmi?

Oyjamol kuyib ketdi:

— Birovi ana u yerdan, — dedi u hovli oʻrtasidagi gulzorga
ishora qilib, — tugunchayu hamyon topib oldi. Toʻraginam
«meniki emas» deb xudoning zorini aytdi, qani endi bovar
qilsalar! Qoʻlginasini bog'lab, qoʻyday yetaklab ketdilar. Voy,
pahlavonimdan ayirildim-ku-u!

— Bu yetmaganday, «sheriksan» deb dadasini ham olib
ketishdi, dugon, — dedi Soraxon boshini tebratib-tebratib
kuyinarkan. — Soyabonimdan ayrildim-ku-u!.. Qaysi uying
kuygur, hovlimizga tugun bilan hamyon tashlab ketibdi.
Tashlab ketganning oʻligini koʻrmasam, rozi emasman!
Qo'ʻlginalari sinsin!..

Sinchining xotini maxsumnikidan muzdekkina boʻlib chiqdida, savdoyiga oʻxshab ayvonda chir aylanib o'yinga tushdi.

— O`zi keldi, yor-yor, oʻzi ketdi, yor-yor!

U raqsga tushish barobarinda chapak chalar, ogʻzi
qiyshayib kulardi. Xotinning ashula-yu o`yiniga mahliyo bo'lgan
sinchi, haliyam tush ko'ryapman, deb o`ylagan ekanmi,
birdan seskanib ketdi.

— E. xotin, tush koʻrdingmi? — dedi u xotinining yengidan tortib.

— Tush? Qanaqa tush? — dedi xotin gandiraklab. — Koʻzi
ochiq kishi tush koʻradimi?

— Tush koʻrmagan boʻlsang, tuguncha qani?

— Ketdi-i!

— Qayoqqa ketadi? Esing joyidami? Oʻylab gapiryapsanmi?

— Joyida, lekin tuguncha joyida emas! Kechasidagi
taftishchilar olib ketishibdi!

— Olib ketishibdi?! — dedi sinchi va turgan joyida
tarashaday qotdi. Qulogʻiga boshqa gap kirmadi. Ishning bu
qadar chappasiga ketishini kutmagan, hatto oʻylamagan
sinchining ozgʻin vujudi qaltirab, tagi kesilgan terakdek
yonboshiga quladi.




TUZOQ

Koʻk chopon-sallali suvoriy ot yoʻrttirib Poyi kalon
tomonga burilib ketguncha uning orqasidan kuzatib qolgan
Zamonali Vali mirshabga:

— Kimdir qazo qilgan, — dedi yelkasidan nafas olganday
xo`rsinib qoʻyarkan. — Janozaga xabar.

— Joyi jannati boʻlsin!

— Shavqingiz past, Vali aka, uyda tinchlikmi?

— Dalining kechagi ishi koʻngilga xijil solib turibdi-da, —
dedi Vali mirshab qalbidagi tashvishni sezdirmaslikka harakat
qilib. — G“appor otaliqning jiyani bilan gʻijillashib, oʻziga
g'alva orttirib oldi-da.

— Otaliqning jiyani kim ekan?

— Uch-toʻrt gumashtasi orqali bu yogʻi Hojitarxonga, u
yogʻi Hindustonga mol yuborub, mol oldirib sotadigan
korchalon, Dali bilmasdan uning gumashtalaridan biriga
o'chakishibdi-da. Otaliqning jiyani davangirday yigit, «hap
senimi» deb ketgan. Ertalab hovlisiga kirib otay degandim,
qo'rqdim. Qozi pochchaga aytsam, bosti-bosti qilarmikanlar?
Oʻn-yigirma tillo ketsa — go'rga. Siz nima deysiz, Zamonali?

— Bilmadim endi, aytib koʻring, karnaychidan bir pufda.

— Qayoqqa boryapmiz oʻzi?

— Safar shohichining choyxonasiga.

— Hali peshin boʻlmay, choyxonada nima borakan?

— Bilmasam, qozi domla «oʻtinglar» dedi. Hozir oʻzlari
ham oʻsha yerdadirlar.

Koʻk choponli suvoriy kirib ketgan koʻchaning oʻng
tomoniga, choyxonaga yaqinlashgan sari Zamonalining yuragi
temirchining damiga oʻxshab gupillay boshladi. Vali mirshab
hech gapdan bexabar, Dalining ishiga aloqasi bormi,
oʻshaning xayoli bilan andarmon.

Otdan tushib, koʻcha boʻyidagi balxi tutga otlarini
qantarib, choyxonaga kirganlarida qozi Safar shohichini gapga
solib o'tirgan edi. Zamonati bilan Valini koʻrdiyu, muloyimgina
oʻtirgan qozining turqi oʻzgarib, toʻnlashdi.

Safar shohichi kelayotganlarga peshvoz yurmoqchi edi,
qozi «oʻtiraver» degandek, uning tizzasidan bosdi. Vali mirshab




shohichining chap, Zamonali katni aylanib oʻng yonboshiga
oʻtirdi.Shundan keyin qozi xotirjam:

— Safarboy, — deya qoshini xiyol ko'tarib gap boshladi, —
bemavrid kelishimiz sizga biror gapdan ayonlik bermayaptimi? — U shohichining koʻzlaridan nimanidir izlardiki,
odamning tili yashirgan dardni ko`zlari oshkor qilishini
tajribadan bilardi. Nazarida shohichining koʻzlari pirpiradi,
hazir bir nima deydi.

— Oshxo'rlikdir-da! — dedi shohichi. U qozini hayratga
solarlik darajada beparvo va erkin edi. — Xizmatingizdaman,
taqsir, nima buyuradilar?

Qozi «ayyorlik qilayotganiga qara» degandek, Zamonaliga
qosh uchirib istehzoli kuldi.

— O'zingizni ovsarlikka solmang, akam! — kinoya qildi
qozi. — Oshxo'rlikka, emish-a!

Qozining birdan tuslanishi, pichingi Safar shohichini
zarracha xavotirga solmadi. U dilsiyohlikni ham, quvonchni
ham bosiqlik bilan qarshi oladigan, oʻzini huda-behudaga
birovlarga xafa qildirib qo`yadigan emas edi.

— Oshxoʻrlik boʻlmasa, nima? — deb kuldi. Shohichining
kulgisi qoziga atayin jig'iga tekkandek tuyuldi.

— Yig'lash oʻrniga kuladi-ya! Xo'ja Nasriddinni nima
qilding? — deb soʻradi «sen»sirab. Safar shohichining rangi
o'zgarmadi.

— Xoʻja Nasriddinga nima qilibman? Kecha shu yerda edilar.

— Kecha u kecha, bugun esa bugun, shundaymi? Kecha
hamyonimda yuz tillo bor edi, bugun esa yoʻq.

— Bugun ham keladilar, kelmay qayoqqa borardilar?

— U yoqqa borish oson, bu yoqqa kelish qiyin, — dedi
qozi Xoʻja Nasriddinning qazosiga shama qilib.

— Tushunmadim, taqsir, — dedi Safar shohichi bo`g“ma
yoqali oq ko'ylagining ustidan kiygan beqasam yaktak etagida
koʻz burchaklarini artar ekan, o`zining beparvoligi bilan
qozining hayratini yanada oshirdi. — Siz qaysi tomonni
aytayotibsiz?

— Xoʻja Nasriddin ketgan tomonni aytayotihman, galvars! —
Qozi qo'lidagi qamchi dastasi bilan qansharini qashib, soʻng
qamchini shohichiga oʻqtadi. — Yuz tillosini olaman deb uni
chavaqlagansan-ku!




— O`limdan xabarim bor, bundan xabarim yoʻq, taqsir!

— Kimning oʻlimidan xabaring bor: oʻzingnikidanmi yo
Xoʻja Nasriddinnikidanmi?

— O`zimnikidan, taqsir. Uni men oʻldiribmanmi?

— Sen boʻlmay, menmi? Koʻrganlar bor!

Choyxonachining yuragi biroz o“ynoqlab ketdi. Koʻzlari
ola-kula, ikki yonboshida oʻtirganlarga yelka osha qaradi, keyin
qoziga qoʻl qovushtirib, ta'zim qildi.

— Taqsir, sizga nooʻrin gapni aytibdirlar. Tuhmatchining
aytganiga koʻndingizmu?

— Guvohlarning shundoq deganini, mana, Zamonali ham
eshitdi. Shundoqmu? Ayt bunga!

— Shundoq, tog'a, — qozining gapini tasdiqladi Zamonali
choyxonachi bilan ma`noli koʻz urishtirib olarkan, uni ishora
bilan tinchlantirishga urindi. Vali mirshab o'zining istagiga
qarshi borolmay, bu hangomadan bexabar, goh qozining,
goh shohichining og`ziga anqayardi.

— Endi nima deysan, yana tonasanmu? — Qozi butun
gavdasi bilan qoʻzg`alib qo`ydi. — Gapir, tilingni yutib
yuborganmisan?

— Gapimga bovar qilmayotibsiz-ku, taqsir, yana nimani
gapiray? — dedi shohichi noshukur ohangda. — Bekorga
mendan gumon qilayotirsiz. Gumon iymondan ayirar,
deganlar.

— Sen o'ldirmagan bo`lsang, ayt, gumoning kimdan?

— Hech kimdan gumonim yoʻqdur.

— Hech kimdan gumoning yoʻqdur, demak, uni o'zing
oʻldirgansan, shundoqmu? — Safar shohichi gapirmadi. Qozi
halitdan beri gap nimada ekanligiga aqli yetmay oʻtirgan Vali
mirshabga buyurdi: — Qoʻlini bog`la buni!

Vali mirshab shart oʻrnidan turdi-da, qoʻynidan chilvir
olib, shohichining qoʻlini orqa qilib bogʻladi.

— Ana endi sen bilan bafurja gaplashamiz, — dedi qozi
asosiy xatarni bartaraf etganday, choyxonachining ustiga
yopirilib, — Aybingga iqrormisan yo gapirtiradigan usullarimni
ishga solaymu? Ayt, Xoʻja Nasriddinni o`ldirganing rostmu?

— Rostingizni ayting, tog'a, — qoziga namoyishkorona
gapga qoʻshildi Zamonali. — Guvohlar bor, qochib qutulolmaysiz.




— E, inim, hali siz ham ishonmayotibsizmi menga? —
Shohichining ko`zi qinidan chiqayozdi. — Men endi boylikni
goʻrimga olib ketamanmi? Yo birorta orqamda qolayotgan
merosxoʻrimga qoldiramanmi?

— Odamning ichida shayton bor, ehtimol, uning yoʻliga
yurgandirsan? — dedi qozi doʻq urib, — Tilloni koʻrganda
odam devona boʻladi. Sen ham devona bo'lgansan!

— Unda siz nega devona boʻlmagansiz?

— Men bilan ishing boʻlmasin, devonalikdan oʻtganman.

— Men esa iymonimni yeb qo`ymaganman.

— Sen aqlingni yeb qoʻygansan!

Qozi, tumshug'ini tumshugʻiga tirarkan, badbasha qarashlari, ogʻzidan koʻpik sachratishlari shohichining koʻnglini
behuzur qildi.

— O`limdan xabarim bor... — gezardi bandi.

— Xabaring bo'lsa, gapir! Sen, sayoq, birodaringni qo`ltig`iga
suv purkab, pinjiga kirib olgansan. U sening shirin gaplaringga
laqqa uchgan-da, kissasidagi tillolarini koʻrsatgan. Seni esa niyating
buzilgan-da, shartta surobini toʻg`irlagansan, jasadni endi
yoʻqotaman deb turganingda ikkita kishi kelib qolgan, ularga
kuching yetmay, ogʻzini yopmoqchi bo`lgansan, gapim toʻg`rimi?.. Ana, gapirolmaysan! Sukut alomati rizo! Sen, kelgindini
niyating avvaldan buzuq bo'lgan! Yana takrorlayman: ovsar
bo`lmay, toʻgʻrisini ayt, oʻldirganing rostmu?

— Xudoni shafe keltirib aytaman, o`ldirmaganman!

— O`ldirgansan! Menga hammasi besh panjamday ma`lum! —
Qozi panjalarini yoyib, bandining yuziga urib yubordi, —
Oʻldirib, yerga koʻmgansan!

Bandi Zamonaliga najotkor nazar tashlagan edi, u yelka
qisdi.

— Qasam ichaymi? — deb qoziga yuz burdi bandi. — Nima
deb qasam ichay?

— Sendagalaming qasami nimayu eshakning nishxoʻrti nima!
Qasam icharmishlar. Undan koʻra, boʻyningga ol, qasamni
harom etib nima qilasan?

Bandining sabri chidamadi, teshib yuborguday qoziga tikildi.

— Qasamni harom qiladigan u siz, qozi pochcha! Men
hech kimni oʻldirmaganman! Qoʻlingdan kelsa, osib yubor,
menga baribir!




Safar shohichining «sen»sirashi qozini oʻsal qildi.

— Sen... Sen...— duduqlandi u. — Gap oʻrgatgan ustang
kim?! Tilingga ilonning zahri surtilganmi? Hozir oʻsha zahar
tilingni” sugʻurib olmasammi! — Qozi titrab-qaqshab Vali
mirshabga: — Gulzorga qara, mayyitni shu yerda koʻ“mgan
bu! Chopilgan joyning belgisi boʻladi. Top-chi, koʻramiz
keyin bulbulday sayrashini! — dedi.

Zamonali pastki labini tishlab, koʻzini yumib-ochdi. Bu
ishora «bardam boʻling» degani edi. Vali mirshab halloslagancha
gulzorni gir aylanib, bostirma tomonga oʻtdi-da, tanga topgan
boladay:

— Topdim, mana bu yerda bir nima ko`milgan, tuproq
yangi! — dedi.

Qozining irg“ishlagisi keldi-yu, oʻzini tiyib, qattiq-qattiq
gapirdi:

— Bunga nima deysan? Aybingga iqrormisan? Yo yana
tonasanmi?.. Indamaysan, iqrorsan! — dedi va koʻzi bilan
Zamonaliga ishorat qildi: — Ko'rdingmi, indamaydi, aybiga
iqror-da! Nima qildik, boshlayveramizmi yoki amirlikdan vakil
chaqirib, oʻshaning oldida hal qilamizmi?.. Vakil chaqirganimiz
ma'qul, ishimiz koʻzga ko`rinadi bir hisobda... Sen Arkka ot
qoʻy, vakil yuborushsun...

Zamonali Safar shohichiga «hammasi joyida boʻladi»
degandek, qarab oldi-da, Arkka tomon ot choptirdi. Bunda
qolganlarning taqdiriga kelsak, qozi mahalla goʻrkovi
Abdufattoh va uch-toʻrt xolis guvohlarni toʻpladi.

Guzarda chop-chop boshlandi. Hatto mahalla itlarining
bezovtaligi, u yoqdan-bu yoqqa yugurayotganligi choyxona
tomonda noxush voqea yuz berganidan darak berib turardi.
Odamlar-chi? ikki-uchtadan chet-chetda oʻzlaricha
pichirlashar, ba'zi qiziq narsadan quruq qolmaylik, deganlari
gangur-gungur choyxonaga qarab o`tishdi. «Nima boʻlyapti
o`zi?» deganlar oʻzicha hayron. Shu zayl sharmandalik
tomoshaga bir talay bekorchilar toʻplanishdi.

— Nima gap ekan? — Qanaqa tomoshaga kelganlarini
bilmaganlar bir-biriga shu savolni berishdi.

— Bilmadim, men ham hozirgina keldim. O`zingiz
bilmaysizmi? — deb savolga savol bilan javob beradi boshqasi.

— Safar shohichining qo`li nega bogʻliq? Nima qilibdi?




— Odam oʻldirganmish.

— Kimni?

— Xoʻja Nasriddinni ekan.

— Yoʻgʻ-e, ikkalasi apoq-chapoq edi-ku!

— Odamning olasi ichida bo`ladi, amak, — boshqa birov
suhbatga qoʻshiladi. — Aytib boʻladimi, oʻldirsa oʻldirgandirda. Qo'lini bekorga bogʻlab qo`ymaydi-ku.

— Endi uni osishsa kerak, a?

— Osadi, osmay qoʻymaydi.

— Osishdan oldin boshini olish kerak!

— Boshsiz odamni qanaqa osishadi?

— Teskari osishadi!

— Uning betiga tupurish kerak!

— Terisini shilish kerak!..

Shovqin-suron borgan sari avjiga chiqdi. Havoning avzoyi
ham odamlarnikiday tund, borliqni vahima chulg“agan. Vali
mirshabning: «Qozi pochcham senlarga maymun oʻynatyaptilarmi? Tarqalinglar!» degan do`qiga parvo qilmagan
tomoshabinlar orqaga chekinmadi. Oftobda sargʻayib, ohori
to'kilgan doʻppining ustidan qiyiqcha tang“ib olgan, qoshu
kipriklari-yu soch-soqoligachasariq, ko`zlari ma'yus Abdufattoh goʻrkov olomonning g`ala-g“ovuriga beparvo, ketmon
sopiga suyanib, boshi xam qo`lidagi choʻp bilan poʻsirda
tuproqni titkilab oʻtiribdi.

Ikki qadam joyga ketgan Zamonalidan hali-hanuz darak
yoʻq. Poyi kalondan peshin azoni eshitildi. Tomoshabinlar
namozni unutganmi, birortasi nari-beri siljimas, aksincha,
saflari kengayib boryapti. Qozi katda yonboshlagancha tasbeh
oʻgirib, xayol suryapti. Shu payt koʻchadan ot dupuri eshitildi.
Qozi sergaklandi. Ot choptirib kelgan suvoriy choyxonaga
yaqinlashgach, tizginni tortdi va otdan sakrab tushdi-da,
olomonni ikkiga yorib, toʻgʻri qozining oldiga bordi. Bu o`sha —
Zamonali bilan Vali mirshab yoʻlda koʻrgan koʻk sarupoli yigit.
U ta'zim qilib salom berdi, soʻng maxfiy xabar keltirganday
qozining qulogʻiga pichirladi. Yigit pichirlagan sari qozining
koʻzlari yiriklashib bordi. Yigit qaddini rostlagach, qozi soqolini
mayingina siypab, marhum hurmati uchun fotiha o`qigan boʻldi.
Yigit yana bir bor ta'zim bajo aylab, qanday shasht bilan
kirib kelgan boʻlsa, xuddi shunday chiqib ketdi.




— Sen haromzodani deb joʻramning janozasiga qatnasholmaydigan boʻlib oʻtiribman! — dedi qozi Safar shohichiga
ola qarab.

— Kim oʻlibdi, qozi pochcha? — hayron boʻlib soʻradi
Vali mirshab.

— Sherbek sinchini berib qoʻ“yibmiz, — dedi qozi va alam
bilan yana g'ijindi: — Sen ablahni dorga torttirmasammi!

Qozi shu ishni choʻ“zmay, oʻzi bir yoqlik qilsa boʻlardi,
qushbegining gʻazabidan qoʻrqdi, shuning uchun vakil
chaqirtirdi. Inshooloh, bu ishi qushbegiga yoqadi, uning
ishonchiga kiradi, qozikalonlikka ko`tarsa, ajab emas.

Peshin tugab, yana picha vaqt oʻtib, Zamonali o`rta boʻyli,
ko`rinishi dimogʻdor boʻlsa-da, qarashlari muloyim, yoshi
elliklardan oshgan qozoq basharali, bashang vakil bilan uchta
yasovulni boshlab keldi. Qozi shosha-pisha katta qornini
changallab oʻrnidan turdi-da, vakilga peshvoz yurdi, qoʻlini
koʻksiga qo`yib suzmoqchi boʻlib soʻrashdi, qadamlariga
hasanot bag`ishlab, katdan joy ko`rsatdi. Vakil tomoshabinlarga
bir nazar tashlab, katga chiqdi, qo`li bogʻliq shohichiga
o`qrayib oldi-da, keyin qozidan soʻradi:

— Shu pirsak odam oʻldiribdimi?

— O'ʻldiribdi, oʻldiribdi! — dedi qozi.

— Koʻmibdi hammi? Joyi aniqmi?

— Aniq, aniq! Siz kelguncha aniqlab qoʻydik. Hurmatingiz
bor-da.

— Shundaymu? Oʻsha joyni qazinglar-chi!

Yer chuqurlab oʻtirgan Abdufattoh goʻrkov erinibgina
turdi-da, ketmonni qoʻliga olib, Vali mirshabga ergashdi va u
koʻrsatgan yerni kavlay boshladi. Olomon «gur» etib oʻsha
tomonga oʻtdi. Goʻrkov «qabr»ni avaylab ochdi, «kafanlangan
mayyit»ni chiqarib tahlilchilar oldiga keltirib qoʻydi. Olomon
endi «gur» etib bu tomonga yopirildi. Hamma «mayyit»ni
koʻrgisi kelar, orqadagilar oldingilarning yelkasiga chiqib
ketay-chiqib ketay, derdi. «Mayyit»ning kichkinaligi qozini
hayratga soldi. «Xoʻja Nasriddin shunchalar kichkina edimi?
Yo odam o`lgandan keyin kichkina boʻlib qoladimi?»

Qozining sabri chidamadi:

— Yuzini och! — dedi u go'rkovga oʻshqirib. Go'rkov
«mayyit»ning yuzini ochgan edi, hamma «uv-v» deb yubordi.




Chunki kafanning ichida odam jasadi emas, jonivorning
boshsiz tanasi yotardi. Hayratga cho“'mgan tomoshabinlar
yuziga kulgining aksi urdi. Qozining jazavasi qo'zidi. Jon holatda
bandining yoqasiga chang soldi:

— Bu nima?! Xo'ja Nasriddin qani? Uni qayerga koʻmding, it emgan?

— Uni men o'ldirmaganman, desam bovar qilmadingiz, —
dedi bandi miyig'ida kulib.

— Unda bu nima?

— Echki.

— Echkini nega ko`mgansan?

— Goʻsht hidlanmasin, deb namga ko'`mgandim.

Bandining masxaraomiz kulishi, oʻzini beparvo tutishi
qozining qonini qizdirdi.

— Bu yolgʻoningni pishirib ye! Jasadni almashtirgansan!
Mening guvohlarim bor! Chobaro`y qilib, sharmandangni
chiqaraman!

— Chaqiring oʻsha guvohlaringizni! — dedi bandi pinagini
buzmay...

Qozi vakilning soʻraganlariga munosib javob berolmadi, ogʻziga suv olganday moʻlmayib, xijolatdan yuzlari
qizardi. Unga qarashga ijirg'andimi, Zamonali boshini quyi
soldi. Xuddi shu payt olomonning yuzi orqaga burildi,
burildi-yu, nafaslari qaytib, yoqa ushlashdi. Ne baxtki,
Xoʻja Nasriddin qadrdon eshagining ustida jilmayib oʻtiribdi.

— Xoʻjam, bu oʻzingizmi yoki arvohingizmu? — deb
soʻradi unga yaqin turgan kishi.

— Eshak mingan arvohni koʻrganmisizlar? — dedi Xoʻja
eshakdan sirg'alib tusharkan, qah-qah otib kuldi. — Nima
gap? Toʻyni mensiz boshlab yubordinglarmi?

— Toʻy emas, sizning janozangizga kelgandik.

— Qiziq, bir kunda janozamni o`qisanglar, ikki kun
bo'lmasam, «yil»simni oʻtkazarkansizlar-da? Men tirikman.

— Xoʻja Nasriddin tirik! U gapirdi! — xursandchiligidan
qichqirib yubordi hirov...

Xoʻja Nasriddinning tirikligi qozini murdaga aylantirdi.
Rangi oqardi, qoʻllari qaltiradi:

— Bu — arvoh! Bu — iblis!




— Qanaqa arvoh, qanaqa iblis haqida gapiryapsiz, qozi? —
deya unga yaqinlasharkan, qozi laylak haydash qilib Xoʻja
Nasriddinning yoʻlini to'sdi. — Men Xo'ja Nasriddinman,
arvoh emasman.

— Sen arvohsan, sen iblissan!.. Yoʻqol, yoʻqol!..

Xoʻja Nasriddin hech narsaga tushunmas, olomon esa
qozining harakatlariga qah-qah otishardi.

— Siz, taqsir, — dedi Zamonali qoziga yaqinlashib, — jon
huzurini, deb raiyatning ustidan xohlagan hukmingizni
oʻtkazishga, uning labidagi tabassumni sidirib tashlashga
urindingiz! Har joyga yetadigan qo`lingiz bu safar kaltalik
qildi, maqsadingizga yetolmadingiz! Adolat g'olib keldi, Xoʻja
Nasriddin omon, uning shodon kulgisi Buxoro uzra boz
jaranglagay! Niyatingiz, kirdikoringiz, nayrangingiz bilan
kulgini yo“qotmoqchi edingiz, afsus, oʻzingiz kulgiga qoldingiz!
Xoʻja Nasriddinni o`ldirmoqchi bo`ldingiz, nachora, oʻzingiz
tirik murdaga aylandingiz. Birovga choh qazisang, oʻsha chohga
oʻzing yiqilasan, deganlari haq ekan. Chohdagi echki boryoʻg'i sizdek riyokorlarga qo`yilgan xoʻrak edi. Xoʻrak ilinjida
kelib, tuzoqqa tushdingiz.

Qozi pochcha, oftob nur sochib turganda koʻ`lanka oʻzini
pana-pastqam kovakka uradi, chunki nurga, ziyoga tik qaray
olmaydi. Siz bor-yoʻgʻi koʻlankasiz, Xoʻja Nasriddin esa charaqlagan
oftob! Ana shu oftobning yuzini bekitmoqchi boʻldingiz, borliqni
zulmatga chulg'amoqchi edingiz, bari zoye ketdi...

Qozining butun kirdikorlari fosh boʻldi. «Sandiq voqeasi»ni
eshitib, boshi koʻkragiga osilib qoldi. Bir pas shu zaylda
xirillab-xirillab oʻtirdi-da, soʻng yelkalari silkinib-silkinib
ketdi. Hamma uni yig'layapti, deb oʻyladi. Biroq, qozi kulardi.
Chunki u savdoyi boʻlib qolgandi.

ж bi ж

Ilonning boshi yanchildi, sir ochildi. Ertasi kuni qozikalon
Arkka chaqirilib, so`roq qilindi. Uning uyida boʻlib oʻtgan
gashtak-majlisda qatnashganlar yasoqqa tortildi.

Shahar qozisining oʻrni boʻshab qoldi.

— Namozxontoʻra bunday boʻldi. Endi qozilik ishlarini
kim yurgizadi, mullo Xusomiddin? — deya maslahat soldi




qushbegi qarshisida choʻqqi soqolini silab oʻtirgan yordamchisidan. — Mo'ʻljalingiz bormu?

— Bor, — dedi yordamchi, — aytsam, sizga ma'qul
tusharmikan?

— Aytingʻ“iz-chi, sizning didingʻizga oʻturushgan kishi
yomon boʻlmas.

— Qozining mulozimi bordur, ismi Zamonali, zehni
o`tkir, farosat birla ish koʻradurgʻon yigit ko“rundu. So`zlaganda so`zlarida ma'noli, tadbir ishlarida durust.

— Maktab koʻrganmu?

— Madrasani xatm qilgʻon, fiqhdin savodi bor, uch
yildirki Namozxontoʻrada mulozim erdi.

— Unda chaqirung! Imtihon qilurmiz, ta'bimizgʻa
oʻturushsa ishigʻ“a kushoyish tilarmiz, mullo.

Mullo Xusomiddin qushbegiga yordamchi maqomida edi.
Fahmu farosati, oʻzini tutishi, odob-axloqi bilan qushbegiga
manzur kishi edi. Uning aqlli gaplarini, dono maslahatlarini
qushbegi jon qulog£i bilan eshitar, xayrixohligini goʻzal lutflar
ila ma`lum etardi.

— Man, ul yigitni huzuringizga hozir qilish tadorikini
ko'ray bo'masam, — dedi mullo Xusomiddin oʻrnidan
yengilgina qoʻzgʻalib, qushbegiga ta'zim qilib tashqariga chiqdi
va choparni shahar qozixonasiga joʻnatdi.

Zamonali choparning orqasidan borib, mullo Xusomiddinga uchrashdi.

— Inim, sizni bir niyat birlan bunda chaqurduk, — dedi
mullo Xusomiddin Zamonali bilan picha boʻlgan suhbatdan
keyin muddaoga oʻtib.

— Niyatingizga yeting, taqsir! — dedi Zamonali odob
doirasida ta'zim qilib. — Yaxshi kishilarning niyati zud ijobat
boʻlgʻay.

— Inshoolloh! Niyatimiz sizning baxt-saodatingʻizdan bashorat
berib turibdi. Ilhaq etmay, gapning poʻskallasi ushbudur, sizni
qoziliq maqomig'a loyiq ko'rmoqdamiz, nima deysiz?

Zamonali duduqlanib qoldi.

— Hali xomdur-man-n, taqsir!

— Kamtarinliq qilmangʻiz, Zamonali, — dedi mullo
Xusomiddin manglayini qashib. — Tadbiringʻizni koʻrdum,
manga ma'qul.




— Men tadbirni o`zim uchun emas, taqsir, Xoʻja Nasriddinning hayoti uchun qoʻ`lladim.

— Bilaman, inim. Qozilarning ishi raiyatni qo`rqutmoq
emas, ularning himoyalamoqdur. Siz oʻz burchingʻizni ado
etgansiz. Boz bir gap: qushbegi janoblari birlan sizning
ustingizdan gaplashib qo`yganmiz, qocholmaysiz!

Zamonali «qocholmadi». Ichkaridan chopon kiyib chiqqanida salomxonadagilar uni muborakbod etishdi. U bilan
ketma-ket qushbegining oldidan chiqqan mullo Xusomiddin:

— Qoziliq yorligi muborak! — deganida, Zamonali
hayajonlanib ketdi...

Zamonalining qozilik yorligʻi olganligi haqidagi xabar
Safar shohichining choyxonasiga o`zidan oldin yetib bordi.

— Sizni koʻrgan ko`zlarimdan aylanay! — dedi Zamonalini
bag'riga bosarkan, uning yelkalarini mehr bilan siladi Xoʻja
Nasriddin. — Qozilik yorlig`i muborak boʻlsin! Mening omon
qolgan jonim endi sizga sadaga! Buxoro ahli sizdan rozi bo`lgay.
Mustafo dehqonning ham peshanasi yarqiragan ekan,
xudojonim unga shunday aqliraso kuyovni ato etdi. Qayliq
muborak! Endi buyogʻi toʻy!

TO'Y

Kuzning namgarchilik kunlarida oftob tashlab berdi. Ajib
iliqlik tomirlarga oqdi. Iliqlik bilan birga zavqu shavq oqib
kirdi yuraklarga. Olamga jar solgudek shodlik indi tillarda. Yer
yuzining shamsuqamari Buxoro oftob bilan bo'ʻylashdi. Ana
shunday tarovatli va saxovatli kunlarda Koʻzacha qishlogʻida
toʻy boshlandi. Toʻy, bu — yaxshilik, to`y — xursandchilik,
to'y — birlik, hamjihatlik!

Avval aytganimizdek, Koʻzacha Vobkandning qayrilma
yoʻlida, shaharga yetmay, bir necha chaqirim berida,
qarasang, Minorai kalonning beli koʻrinib turadigan joyda,
bahavo, bog`-rogʻlari moʻl, ro'di Mosafdan oqadigan ariq
bilan ikkiga ajralgan kattadan kichikroq qishloq. Daraxtlari
mo`l, ko'klamda chekkaroqdan qarasangiz, guldastaga
oʻxshaydi. Oqshomlari rohatijon, kunduzlari jonga darmon.
Odamlari dehqonchilik bilan shug'ulanadi, kuzda bogʻlaridagi




sarxil mevalarni shahar bozorida sotib, roʻzgʻor qilishadi.
Qishloq o`rtasida chorkunj hovuz, atrofida sambittollar soya
tashlab turgan salqin joy. Oʻsha joyda masjid, masjidga yondosh
qassobxona, uning yonginasida Shokir choʻloqning chog`roqqina sartaroshxonasi. Shokir cho`loq belidan yuqorisi ingichkalashib borgan, xalta qorin, ko`sanamo muloyim kishi — havoning
avzoyini yaxshi biladi: havo aynisa oyog'i og'riydi, havo ochilsa
ogʻriq taqataq to`xtaydi. Ba`zilar undan:

— Oyoq qalay? — deb ob-havoni soʻraydi. U boʻlsa:

— Yomg'ir tashlayman deb turibdi, — deydi cho`loq
oyog'ini silab...

Guzardan ozroq o`tilsa choyxona, choyxona orqasida keng
yalanglik bor. Xuddi shu yalanglikda vaqti zamonida kulolchilik
xumdonlari bo'lgan, deydilar. Shu yerdagi xumdonlarda
tayyorlangan idish-tovoq va koʻzachalar pishiqligi bilan nom
chiqargan ekan. Arkda ham shu yerda yasalgan buyumlardan
foydalanishgan, degan taxmin bor. Xumdonlardan chiqqan
koʻzachalarda saratonda ham suv muzdek turarkan. Qishloqning
nomi shu joydan kelib chiqqan, deydilar. Choyxonadan qiblaga
qarab yurilsa, bir koʻcha chiqadi, koʻchaning ikki tomonidagi
loyshuvoq tomli paxsali hovlilar bir-biriga tutashib ketganki,
tomga chiqqan echkini tomma-tom quvib yuraberasiz ekan.

Shu koʻchada boloxonasi bor dolonli hovli Tanaboynikiligini bilasiz endi. Mustafo dehqon unga qoʻshniligini ham
bilasiz. Yuz tillo mojarosi xuddi shu hovlida sodir bo'lgan.
Qishloq ahli ittifoq, hamiyatli, to`y-ma'rakalarda bir-biriga
jippa yopishib, bitta odamga aylanadi. Ishonmasangiz
qarang, qishloq ahlining bari bugun Mustafo dehqonnikida
jam — toʻychiga qanot. Xotin-xalajga ichkarida, erkaklarga
tashqarida joy qilingan. Katta yog'och chorpoyada mashshoq
cholgʻusini, karnaychi bilan surnaychi nafasini sozlab,
toʻyboshining imosiga mahtal, to'yxonani boshlariga ko`targudek shasht bilan oʻtirishibdi.

Hademay peshin, tongda Vardonzedan yoʻlga chiqqan
qudalar hademay kuyovni boshlab keladi. Koʻchaning boshida
kuyovning kelishini poylab, suyunchixoʻr bolalar shay
turishibdi, ko'rinishi bilan to“yxonaga chopishadi.

Kelin boʻlmish Zulfizarning hayajoni boʻlakcha: ichida
kuladi, tashida yig'laydi. Ochiq kulsa — uyat: «ersirab yurgan




ekan-da», deyishadi; yig'lamasa ham uyat: «jon deb yurgan
ekan-da», deyishadi. Qiz bolaning toʻyi kuni kulgani ham,
yig'lagani ham xursandchiligidan. Dugonalarining davrasida
erka qiz boʻlib oʻtiribdi. Jamalak qoʻshib oʻrilgan qirq kokillari
yelkasi bilan bitta, to`pig`ini o`padi. Peshanasida jig'ali zar
tillaqosh, bo'ynida zebigardon, egnida yoqasi burmali,
ipakli oq matodan tikilgan ko`ylak ustida zardo“zi baxmal
nimcha belini xipcha koʻrsatib turibdi. Yuzidagi hayosini
bekitgan chetlariga zar qoʻshib tikilgan dokafarang ro'moli
kelinlik libosiga mayinlik baxsh etgan. Yuragi dukur-dukur
uradi — bezovta. Uning bezovtaligini amirkon mahsisining
g'ijirlashidan bilsa boʻladi.

— Kuyovga mana bunday salom qil, — deydi qaqajon dugonasi
Zulayho, boshidagi roʻmolini xiyol koʻtarib, uch bor egilib
Ко"тзагагКап, oʻzining harakatlaridan qah-qah otib kuladi. —
Kuyov ham oydekkinadir? Quchogʻida eribgina ketsang kerak?

Gap ustiga kirgan kampir momo uni jerkib berdi.

— Ha, afting qurmagur, Zulayho, nega kelinchakning yuzini
ochobsan? — Zulayhoning biqinini chimchilab oldi kampir. —
Oʻzing ham kuyovni sog`inganga o'xshaysan. Shu shaddodliging
uchun xudoyim senga bir chulchit kuyov bersa edi!

— Bunikiyam tayyor, — gapga qoʻshildi boshqa dugona. —
Qoʻshni qishloqdan.

Kampir uni ham uzib oldi:

— Ha, boʻyginang uzilmagur, hamma baloni bilasanlara? Undan koʻra, oʻynab ber, bizayam tomosha qilaylik.

— O`yinimni ko'rmaganmisiz, momo? Qizingiz Norgulning qiz majlisini qizdirganim esingizdan chiqdimi darrov?

— Koʻrganim uchun aytobmanda, Barno qizim, — dedi
kampir. — Zulfizarning toʻyida ham oʻyna, deyopman-da.

Qizlar ham shunga ilhaq turishgan ekanmi, qarsak boshlandi.
Barno oʻrtada chir aylanib, yoʻrgʻalab ketdi. Zulayho «Yoryor»ni boshlaganda, xotin-xalaj borki, asalaridek shu xona eshigiga
yopirildi...

Biz qizlarning oʻyin-kulgisiga xalaqit bermay, ularni
ichkarida qoldirib tashqariga chiqaylik.

Chop-chopning kattasi tashqarida, mehmon degani
kelibyotibdi. Mustafo dehqon ostonada ularni samimiy ehtirom
ila «qulluq, qulluq» deya kutib olmoqda, har zamon-har




zamonda xizmat qilib yurgan yigitchalarga «quyuq-suyuqqa
qaranglar!» deb tanbeh beradi. Yigitchalar esa «xoʻp boʻladi»,
deya dasturxon yangilab, choyni oqlab, mehmonlardan «xizmat»
so`rashadi.

Toʻyboshi qishloq choyxonachisi Farmonni imlab yoniga
chaqirdi:

— Shahardan ham mehmonlar boʻladi, ularni qayoqqa
olamiz? Ularga dasturxon hozirlab qoʻyilganmi oʻzi? — deb
soʻradi.

— Necha kishi keladi?

— Toʻrt tovoqli kishi chiqsa kerak.

— Toʻrt tovoqli boʻlsa, mashshoqlar oʻtirgan katga olsak
ham boʻladi. Qudalarga esa dasturxon tayyor! — degan Farmon
choyxonachining ko`zi egnida abrishim toʻn, boshida hoji
doʻppili Tanaboyga tushdi-yu, to`ychining biqiniga turtdi. —
Boy otaga qarang!

Mustafo Tanaboy bilan qoʻl olishib, uni davraga oʻzi
boshlab borib, joy koʻrsatdi.

Boy ota avvalgi Tanaboy emas, oʻzgargan. Albatta, yaxshi
tomonga. Hozir hamma hurmat qiladi uni. Qishloqdagilarga
qayishadi, dehqonning holiga qaraydi, zug'um qilmaydi.
Suvni ham insof bilan tarqatadi. Boshida uyalib yurardi,
keyin-keyin Xoʻja Nasriddin bilan oʻrtalaridagi hangomani
o'zi aytib, odamlarni kuldiradigan boʻldi: «Xoʻja Nasriddinga
rahmat, koʻzimni ochdi. Boʻlmasa, oxiratimni kuydirar
ekanman», debdi kimgadir.

— Xoʻja ham kelsalar kerak? — deb so'radi Tanaboy
to'yboshidan.

— U kishisiz toʻy otadimi? — dedi Mustafo dehqon...

Endi quyuq-suyuq deganday, oʻchoqboshiga ham bir
mo'ralab, qozonga ko`z tashlamasak, «bizning xizmatimiz
xizmat emasmi», deb oshpazlar xafa boʻladi.

Ikkita yero“choqda ikkita mis qozon: birida shoʻrva biqillasa,
birida oshning zirvagi. Taomning xushboʻy hidi allaqachon
mehmonlarning dimogʻiga borib urilgan. Goh mehmonlarga,
goh obi-ovqatga qarab yurgan Farmon choyxonachining qo`liqoʻliga tegmaydi.

— Zulfizar qizimday, Zamonali o`gʻlimday, shufarga
xizmat qilmasam, kimga xizmat qilaman? — deydi u G'ulom




oshpazga gap ma`qullatib. Oshpaz «ha» deb koʻzini qozondan
uzmaydi...

Koʻcha boshidagi poyloqchilarga jon kirdi. Kimoʻzarga
yugurishib qolishdi-ku. Ularning «kuyov keldi, kuyov
keldi», degan qiyqirigʻini eshitgan toʻy egalari tipirchilab
qolishdi.

Erta azonda yo`lga chiqqan qudalar ikki aravada — birida olti
chog'li xotin-xalaj, birida yettita erkak, yana ot mingan kuyov
bilan kuyovjo`ralar yetib kelishdi. Tezda gulxan yoqilib, insu
jinslar daf boʻlsin, deb kuyovni olov atrofidan aylantirishdi.
Egnida uzun zar to`n, oyog`ida uchi qayrilma amirkon etik, oq
sallasiga jig'a qondirgan kuyovni ichkariga olishdi:

Ostonadagi poyandozga qadam bosgan kuyovning yuziga
Gulsum opa koʻzgu tutib:

— Koʻrganlaring yorug` kun boʻlsin! — dedi. Qizlarga
tegishib yurgan momo tovoqda un, unga sanchilgan qo'sh
shamni yoqib:

— Omborlaring unga, uylaring nurga toʻlsin! — dedi. Bir
juvon kuyovning orqasiga oʻtib, choponining qatidan ignaipni oʻtkazib:

— Baxtlaringga tugun tushmasin! — dedi. Uch-to`rt xotin
qoʻllaridagi parvardani sochqi qilib:

— Turmushinglar shirin bo`lsin! — deya duo qilishdi.
Mustafo dehqonning oʻzi bir hovuch mayda chaqani
kuyovning ustidan sochib:

— Davlatlaring ziyoda, oʻzlaring uvali-juvali bo`linglar! —
deb yuziga fotiha tortdi. Shundan keyin kuyov, kuyovjo'ralar alohida uyga, quda tomondagilar maxsus hozirlangan joylarga olinib, obi-ovqat tortilay deganda, otu
arava qilib Xoʻja Nasriddin, Safar shohichi, usta Mansur,
Eshim hamda boz uch-toʻrt joʻralar oʻzlaricha doiradumba, to'yona qilib kelishganda, toʻrt koʻz tugal boʻldi.

To'y degani aslida bolalarniki, deyishadi. Hidini olishsa,
ertalabdan toʻyxonaga tanda qoʻyib olishadi. Ularni davraga
qo`yishmaydi, oyoq ostida o'ralashib yurishadi. Esini tanib
olganlari qoʻshni tomlarga chiqib, boʻgʻot labida oyoqlarini
osiltirib davrani tomosha qiladi, ba'zilari pisib olib, kimning
qanday ovqat yeyishini kuzatadi yoki bir-biriga koʻrsatib —
masxara qilishadi.




— Qara, Bosim boboning og'zida bittayam tishi yoʻq,
non kavshasa, burni iyagini oʻpadi! — deydi biravi cholning
harakatini takrorlab koʻrsatarkan, hiringlab kuladi.

— Poyon togʻa-chi? Chalpilatib yerkan...

Bir xillari bobosimi, bibisimi oʻchoqboshidan qoʻliga
tutqazgan soʻngaknimi, holvanimi yoki bir hovuch-yarim
hovuch mayiz, turshakni mijib, maqtanadi, birovi oshpazdan
undirgan oshini hovli yuzida sherigi bilan talashib yeydi.

— Talashmasdan yesalaring-chi, daydilar! — deydi
kattalardan biri bolalarga tanbeh berib. — Ha, tushmagurlara, yesalaring yana oʻzim kosalaringga suzdirib beraman. Shu
toʻy senlarniki, shoshmay yenglar.

Bir ayol bagʻrida yosh bolasi, kattarogʻini bolalarga
qoʻsholmay xunob:

— Bor, bacham, joʻralaring bilan oʻyna, — deydi bolasiga
yalinib, — xotinlar oʻrtasida nima qilasan? Xotinlar «bu qizbola
ekan» deb uyot qiladi.

— Ravshanning bibisi qozondan suyak olib berdi, siz ham
menga suyak olib berasiz, keyin joʻralarim bilan o'ynayman, —
bola onasiga shunday shart qo`yadi.

— Voy, mangina oʻlay, xotin boshim bilan oshpazdan
nima deb soʻrayman? Bachamga suyak beringlar, deymanmi? Oshpaz «bu bachcha kuchuk ekan-da» demaydimi? San borib oʻyna, oʻsha suyakni uydan olib beraman
oʻzim, yana kissangni toʻldirib mayiz bilan turshak beraman. Xoʻp deya qol. — Bola onasining etagiga yopishib
yana gʻinshiydi. Endi yosh onaning jahli chiqadi. — Shunoqa
qilabersang, uyga ketamiz! Toʻydan quruq qolasan. Uyga
ketamizmi?

— Yoʻq, ketmaymiz, — deydi bola yerga oʻtirib olib.
Ichkaridan momo chiqadi.

— Nima deyopti bachayiz, kelin?

— Xotinlardi oldiga kiraman, deyopti, — yosh ona
uyalibgina javob beradi. — Joʻralaring bilan o“yna desam, oyoq
tirayoptida, soʻqim.

— Soʻkma bachchani, kelin! — deydi momo bolaning
yonini olib. — Olib kir ichkariga, kelinni tomosha qilsin!

Ona noiloj bolasini yetaklab ichkariga kiradi. Biz ham bola
nigohi bilan qizlar majlisiga nazar tashlaymiz. Qizlarning




shaddodi Zulayho balo qiz, qoʻlida childirma, majlisni
qizdiryapti:

Shoyi koʻylak yengiga

Tut qoqaylik, yor-yor,
Kelin-kuyov koʻngliga
Oʻt yoqaylik, yor-yor.

— Ha, oʻlma, Zulayho! — Xotinlar uni olqishlaydi.

Taxta-taxta ko'prik,
Taxtang boʻlsin, yor-yor,
Payg'ambarning qizidek
Baxting boʻlsin, yor-yor.

Zulfizar yigʻlab yuboradi.

— Voy, oʻlay, Zulfizar, nega yig'laysan? — deb soʻraydi uning pinjiga kirib olgan Ra'no. — O“ynab-kulsangchi, ertaga xayoling kuyovtoʻra bilan boʻlib, oʻynabkulishga vaqting boʻ“larmikan?.. Zulayho, buningga qara,
yig'layopti.

Zulayho kelinning yigʻisiga parvo qilmaydi, kuylayberadi:

Tokchadagi qaychisi
Zang bosibdi, yor-yor,
Yangi tushgan kelinni
Gʻam bosibdi, yor-yor.

— Men yigʻlaganim yoʻq, — deydi Zulfizar iddao bilan
boshini xiyol koʻtarib.

— Yigʻlamasang, yigʻ“iga oʻxshatib kulayotirmisan? — deb
so'raydi Barno.

— Uyalayotirman.

— Uyolma, Zulfi, hammayam senikidek kuyav topsinchi! — deydi eshikdan kirgan momo. — Koʻrdim, qaddiqomati kelishgan, xushroʻygina kuyav ekan. O'zimni tekkim
keldi... Qani, endi qovogʻingni ochib oʻtir, dugonalaring uyot
qilib ketadi.




Qat-qat koʻrpa ustida,
Piyolaman, yor-yor.
Yorga salom bergani,
Uyolaman, yor-yor.

Zulfizar kuladi, boshqalar unga qoʻshilishadi.

Tashqarida dutor nola qiladir, gʻijjak joʻr boʻladir.
Hofizning shirali ovozi ichkarigada eshitiladir. Davradagilar
hofizning xonishiga «ha, doʻst», «o'lma», «jonidan» qabilida
olqish yogʻdiradir.

Bir-ikki ashuladan keyin suyuq, orqasidan quyuq tortildi.
Shu kuni katta-kichik, bola-baqraning kuni tugʻdi: toʻy oshi —
toʻyin osh, deb talashib-tortishib oshxo`rlik qilishdi. Dasturxon
obod: quyuq-suyuqdan tashqari holva, nisholda, parvarda,
hovuch-hovuch sochilgan jiyda-mayizlar mehmonlar izzatiga
muntazir edi. Oʻyin-kulgining avji yetti qishloqqa taralardi.

Shokir sartarosh toʻyga kechlab keldi. Terlik oq ko`ylagi
ustidan guppi chopon, har qadam bosganda cho`loq oyogʻiga
qo'lini tirab, chayqalib-chayqalib kelarkan, xizmatchilar
suyab, davraga olishdi uni.

— Tabibdan kelyapman, — dedi so'ragan bo`lmasa-da,
biqinidagi kishiga gap uqtirib. — Mustafoning to`yi yodimda
ham yoʻq. Doyra-dumbani eshitib esimga tushdi — kelaverdim.

— Boplabsiz, qani, dasturxonga qarang! — dedi yonidagi
kishi. — Havo ozgina salqin, ogʻriq bergan-da.

— Nimasini aytasan, namgarchilik boshlandi, oyogʻdan
qolaman-da, — nolidi Shokir ota. — Bir sindi-yu, qaytib
odam boʻlmadi-da bu ayoq. Shikastaband ham odam qilolmadi.

— Boshqasiga koʻrsatmagansiz-da? — gapga qo`shildi boshqa
yonboshidagi kishi.

— Koʻrmagani qolmagan, — oyogʻini silab dedi Shokir
ota. — Poydasi boʻlmadi. Hozirgi tabiblar faqat aqcha payida:
qassob kim-u, tabib kim?

— Toʻgʻri aytasiz, Shokir ota, aqchangizni oladi, qon
chiqarish kerak, deb tovug'u qoʻ`yingizni, oxirida joningizni
oladi — foydasini ko`rmaysiz. Qassobdan farqi qolmagan
bularni.

Xoʻja Nasriddin bularga orqa qilib oʻtirgan edi, tilini
tiyolmadi:




— Bitta farqi bor, — dedi xiyol engashib, — qassob molni
soʻyib, keyin terisini shiladi. Tabib-chi? Avval terini shilib,
ana undan keyin soʻyadi. Farqi ana shunda!

Bu gap qulogʻiga yetib borganlar ogʻzini pattayi kovushdek
ochib kulishdi.

Ichkariga moʻralaydigan boʻlsak, yor-yor tinib, mahr
masalasini kuyov vakillari bilan kelishib olgan domla Halim
kichkina daricha tirqishidan mo'ralab, — ichkarida paranjida
Zulfizar, yonida yangasi oʻltiribdi, — iyjob-qabul soʻrab
turibdir:

— Zulfizar Mustafo qizi Zamonali Baraka oʻgʻlini
oʻzingizga tanmahramlikka qabul qilasizmu?

Ichkaridan javob bo`lmadi. Domla so`rogʻini qaytaladi, boz
javob yoʻq. Zulfizar birinchi so“roqdayoq «qabul qildim» degan
edi, lekin ovoz chiqarib aytishga yangasining «darrov javob
berma, oʻlib turgan ekan, deb o`ylashadi», degan tanbehi
uni choʻchitib turibdi. Domla uchinchi bor so`ramakka picha
hayallab turdi. Zulfizar tipirchiladi: «Endi so“ramaydimi?»
pichirlab soʻradi yangasidan. «Qoʻrqma, soʻraydi, — dedi yanga
uni chimchilab. — Soʻramaydi deb qoʻrqdingmi?»

— Zulfizar Mustafo qizi...

Domla «qabul qilasizmu?» deguncha fursat oʻtmay,
ichkaridan:

— Qabul qildim, — degan javob boʻldi.

— Borakallo! — dedi domla va nikoh xutbasini oʻqib,
ketidan kelin bilan kuyov haqiga duo qildi. Qolganlar
domlaning duosiga «omin» deb qoʻshilishdi.

Kelin bilan kuyov chimildigga olindi. Xuddi shu sahnada
xoatin-xalajning hushyorligi oshdi. «O'zim tekkim keldi» degan
momoning kuyovga bergan ta'rifi quloqlariga oʻtirishib qolgan
qizlar kuyovning jamolini koʻrmoq niyatida bir-biriga
engashgancha pichirlashishga tushib ketishdi:

— Istarasi issiqqina ekan!

— Zulfizar balo ekan!

— Qomati ham ketishgan, binoyidekkina!

— Mamoning «tekkim keldi» deganicha bor ekan!..

Kelin-kuyov chimildiqqa kirgach, xesh-aqrabolar shirinligu pishiriq, qand-qurs, gulobu qiyomlarni tortishdi. Qo`llariga chaqaloq tutqazib, «uvali-juvali bo`linglar», deb duoi



fotihalar qilishdi. Kuyov chimildiqqa kirgan turlik shirinligu
pishiriqlardan belbog'ida olib chiqib, «navkar»lariga ulashdi.

To'y bazmi nihoyasida mehmon hamda mezbonlarni
hayratga solib, Xoʻja Nasriddin bir ish qildi. Tanaboyning
oldiga bir hamyon qo'ydi:

— Boy ota, qarzingizni oling! — dedi jilmayib.

— Qarz? — hayronlik bilan ko`zini katta ochdi Tanaboy. —
Qaydoqchigin qarz, Xoʻja?

— Menga yuz tillo berganingiz esingizdami?

— Qachon, qayerda?

— O`z otingizni oʻzingizga sotgan paytda.

Tanaboy hamyonni oʻzidan chetlashtirdi:

— U qarz emas edi, mening xudbinligim edi. U tillolarning
bahridan kechganman, qaytarib olmasman!

— Oling, boy ota, — Xoʻja Nasriddin hamyonni yana boy
tomon surdi. — Oʻsha yuz tillo qanchalar xayrliq ishlarni
amalga oshirdi. Endi bu tillolar sizga halol boʻldi.

— Olmasman, -—- qat`iy javobini aytdi Tanaboy, Boshqalar
ham «oling, oling», deb qistovga olishgach, boy hamyonni
baland koʻtarib: — E, xaloyiq, bu tillolar sizlarniki, — dedi. —
Buni qishlog'imiz kori-xayriga sarflaymiz, rozimisizlar?

— Umringiz ziyoda boʻlsin! — deya oʻz roziliklarini
bildirishdi odamlar qoʻllarini duoga ochib.

Mustafo dehqon Xoʻja Nasriddin bilan Tanaboyga toʻn
yopdi.

— Toʻylar muborak, kuyov oʻgʻil muborak! — Mustafo
dehqonni qutladi Xoʻja Nasriddin va childirmani sho'x chalib,
bir qoʻshiq boshladi:

Yorim ketaman deydi, ketkazgali qo'ymayman,
Yoʻllariga chim bosib-yo, oʻtkazgali qo`ymayman...

Bu qoʻshiqni oʻshanda hamma olqishlagan, kuyovjoʻ“ralar
oʻrtada o'ynashgan, kuyovni ham tortishgan edi. Qo'shiqning
avji olamni tutgandi. Daraxtdagi barglar, shoxlarga qoʻngan
qushchalar chirqillab joʻr bo`lgandi. Qo`shiqda Xoʻja Nasriddin
tabassumining tafti bor edi. Bu o`lmas qoʻshiq asrlar osha bizning
kunlarimizgacha yetib keldi, keyingi avlodlarga ham yetib borgay!




ХОТТМА

Oradan bir yil oʻtib, Buxoroning adolatli va begunoh xoni
Amir Shohmurod ibn Doniyolbiy vafot etdi. Uning xayrli
ishlarini davom ettirish uchun taxtga xonning oʻgʻli Haydar
o`tirdi. Amir Haydar davrida Buxoroda katta g`alayonlar roʻy
berdi. Hukmdorlar almashdi, ular o`rtasida tinimsiz urushlar
bo'lib oʻtdi. Bu urush-janjallar albatta raiyatning gardaniga
yangi-yangi soliqlarni ilib, ularning tinka-madorini quritdi.
Yurtda oʻzibo"larchilik, boshboshdoqlik, parokandalik boshlandi.
Oʻg'riyu yo'ltoʻsarlarning urugʻi ko`paydi, ular toʻda-to'da
boʻlib yoʻl toʻsar, karvonlardagi musofir va savdogarlarga
zahmat yetkazar edilar. Xoʻja Nasriddinning joniga qasd qilingan
kechadan buyon uzlatga chekingan Parpi chapani bir necha
vaqt Buxoro chekkalarida yashirinib, oxiri Buxoro va Xorazm
oʻrtasidagi sahroda Abdul Abbos degan qoʻrboshining hukmiga
oʻzini topshirdi. Ular talay karvonlarning sho`rini quritib,
koʻplab savdogarlarning, begunoh kishilarning joniga zomin
boʻldilar. Bu yo`ltoʻsarlarni daf etish uchun Buxoro tarafdan
Amir Haydar, Xorazm tarafdan Xiva hukmdori Avaz
Muhammad inoq lashkar yuborib, murodlari hosil boʻlmadi.

Yoʻltoʻsarlar bora-bora hadlaridan oshdilar. Oxiri Amir
Haydar bir tadbir tuzib, oʻsha tomonga karvon yubordi.
Karvonda qimmatbaho mollar bilan birga moʻl-koʻl boʻrikalla
qovunlar boʻlib, ularga odamni hushdan ketkazuvchi zahar
bilan ishlov berilgan edi. Xon karvon qo'riqchilariga:

— Yo'ʻltoʻsarlar hujumi xavfi boshlanishi bilan karvonni
tashlab qochingiz! — deb tayinladi. — Ular karvonni talasunlar.
Bilasizlar, jaziramada sahroda qovun tashnalikni qondiruvchi
ne'mat sanalgay, yoʻltoʻsarlar ul qovunlardan taloshub
yeyurlar va bir necha vaqt hushdan ketiyurlar. Sizlar biroz
fursat oʻtkazub karvon turgan manzilgʻa qaytingʻiz, hushidan
ketgʻonlarni bandi etib, bunda keltiringlar!..




Karvon yoʻlga chiqdi, moʻljallangan manzilga ham yetdi.
Uzoqdan yo'lto'sarlarning hayqirig'i eshitildi. Karvondagilar
karvonni tashlab qumlar ichiga qarab qochdilar. Behisob
boylikni koʻrib, ustiga talofatsiz qoʻlga kiritilganidan boshlari
ko'kka yetgan qaroqchilar halqumlarini hoʻllamoq niyatida bir
necha qovunni soʻyib yedilar. Yedilar-u, birin-ketin og`izlarini
katta-katta ochib hamyoza tortdilar, oncha vaqt oʻtmay toshdek
qotdilar. Shu asnoda «qochoqlar» izlariga qaytdilar, bul
manzarani ko`rdilar va hushsiz oʻg'ʻrilarning qoʻl-oyog£ʻini
chandib Buxoroga olib kelib, yasoqqa topshirdilar.

Bandilar oʻzlariga kelib, mirg“azablar oyoqiga bosh qoʻyib
tavba-tazarrular qildilar, afsus, shafqat bo`lmadi. Hammalari
ibrat tariqasida dorga tortildilar. Dorga tortilganlar qatorida
Parpi chapanining borligini Zamonali o“z koʻzi bilan koʻribdi.

Yana bir safar bozorda aylanib, Badal kalla bilan Shodmon
g`ilayga ro“baro“ kelgan Zamonali:

— Yana o'ʻg`rilikmu? — deb so`radi ulardan.

— Yoʻq, taqsir, — deyishdi har ikkisi baravariga, — halol
mehnat bilan bola-chaqa boqayapmiz. Sherikchilikda
dehqonchilik qilmoqdamiz. Halol risqning mazasi shirin va
beminnat boʻlarkan. Yetishtirgan hosilimizni bozorga olib
tushgandik.

— Unda ishlaringga kushoyish bersun!

— Rahmat, taqsir!.. Bir nima soʻrasak maylimi?

— Soʻrangiz, — dedi Zamonali.

— Xoʻja Nasriddin omonmilar?

Zamonali orziqib ketdi:

— Omon, omon.

— Bizning salomimizni yetkazsangiz.

— Yetkazaman, — dedi Zamonali, bu soʻzni negadir
shoshib aytdi va tezda uzoqlashdi. Sabab — olti oydirki qadrdon
doʻstini koʻrgani yoʻq. Xoʻja Nasriddin olti oy burun
Buxorodan noma'lum tomonlarga bosh olib ketgan. Safar
shohichi ham shuncha vaqtdan beri dom-daraksiz. Mishmishlarga qaraganda, u Xoʻja Nasriddin bilan birga shaharqishloqlarni aylanib yurganmish...

Zulfizar oʻgʻil tug'di, Zamonali unga Nasriddin deb ism
berdi. Chaqaloqning jussasi boʻliq, peshanasi keng, qiqir-qiqir
kuladir. Uning kulgisida ne karomat bor, nasib etsa, koʻrurmiz.




Zoyir/Ilhom
Z 73  Yuztillo mojarosi: Roman/ 1.Zoyir. —T. O'zbekiston,
2008. -272 b.

ВВК 84(5076
18ВМ 978-9943-01-218-9

Adabiy-badiiy nashr
Ilhom Zoyir

YUZ TILLO MOJAROSI
Roman

Muharrir S. Mirzaahmedova
Musavvir A. Bobrov
Tex. muharrir 7. Xaritonova
Musahhihlar M. Umarova, Sh. Oripova
Kompyuterda sahifalovchi B. Dushanova

Bosishga ruxsat etildi 28.05.08. Qogʻoz bichimi 84x108 !/,,.
Tayms garniturada ofset usulida bosildi.
Shartli 14,28 b.t.Nashr 15,72 t. 5000 nusxada chop etildi.
Bahosi shartnoma asosida. Buyurtma Ne 08-67

O'zbekiston Matbuot va axborot agentligining «O'zbekiston»
nashriyot-matbaa ijodiy uyi.


