MAMATQUL HAZRATQULOV

ESHIKLAR OCHIQ

 

Gʻafur Gʻulom nomidagi nashriyot-matbaa ijodiy uyi
Toshkent-2009



84 (507) 6
Н-18

Hazratqulov, Mamatqul.
Eshiklar ochiq: qissa / M.Hazratqulov. — T.: G'afur G'ulom
nomidagi nashriyot-matbaa ijodiy uyi, 2009. 168 b.

Sevgi, uning quvonch va iztiroblari haqida hikoya qiluvchi ushbu qissa Sizning
ko`nglingizdan munosib joy oladi.

ВВК 84 (50")б
O Mamatqul Hazratqulov
Gʻafur G'ulom nomidagi

nashriyot-matbaa ijodiy
ISBN 978-9943-03-202-6 uyi, 2009-y.



—вин 2 ев——4)————

MUQADDIMA

Sa'dulla atrofga alangladi. To`rt taraf zulmat, biror joydan
ninadaygina boʻlsin nur tushmaydi. U dovdirab qoldi. «Qayerga
boraman? Nima qilaman endi?» So'qir kabi bir-bir bosib oldinga
yurdi. Ro`parasida nimadir ko`ringanday boʻldi. To`xtadi.
Paypaslangan ko`yi oʻng oyog`ini sal surdi. Pastlik ekanini bildi.
Yana tushurdi. Oyog'i yerga tegdi. Keyin chap oyogʻini oldi. Yana
yurdi. Demak, zina ekan. «Ajabo, enish... Axir men yuqoriga
chiqmoqchi edim-ku. Nahotki, endi...» U bir zum oʻylanib qoldi.
Keyin... keyin pillapoyalarni mo`ljal qilib asta-sekin tusha boshladi.
Qalovini olgandan soʻng yurishni tezlashtirdi.

Taxminan o`n besh-yigirma pillapoya tushgach, to'xtadi.
Bunday joyda ko`zni ochib yurish bilan yumib yurishning
farqi yoʻq. Yuragi uvushdi. Badani jimirlab, hatto mo`ylaridan sovuq ter chiqqanday bo`ldi. Umid bilan oldinga tikildi.
Tikildi... Kimsasiz sahroda kechasi yurganmisiz? Ikki-uch
chaqirim uzoqlikdagi chiroq ham yulduz kabi charaqlab
koʻrinadi. Hozir xuddi shunday bir shu'la olisdan ko`zga
tashlandi. «Chiroq? Qayerdan koʻrinyapti u?» Butun vujudini ko'zga aylantirib o'sha tomonga termildi.

«Zina... qayerga olib boradi. Naryogʻida nima bor?“ Miltirayotgan nur qayerda?»

Nur koʻngliga koʻchdi. Yuzi ham yorishdi. Ishtiyoq va
shavq bilan pillapoyalardan yurishda davom etdi...




1

Zarbuvi milt-milt qaynayotgan shoʻrvadan qoshiqqa ozgina olib puflab sovutdi-da, ichib ko`rdi. Ta`midan qanoatlanmadi shekilli, o'choqboshidagi tuzliqdan tuz olib sepdi.

— Shunaqa deng? — Sa'dulla o`ychan holda chirs-chirs
yonayotgan olovdan nigohini uzmay oʻtirardi.— Qachonakan toʻyi?

— Qachonligini aniq bilmayman. Lekin shunday gap eshitdim. Pochchangdanam soʻradim. dedi Zarbuvi.

— Xolmatning oʻzidan soʻramadingizmi?

— Bilasan, Xolmat pochchangga jiyan... Yigiti tushgur
bir kuni oʻzi gap ochib qoldi. Sal ichkanakan, ogʻzi koʻpirib
maqtandi: «Yanga, Salima bilan bitta qishloqdansiz, o`zi shu
qanaqa qiz?» Yuragim shuv etdi-yu, oʻzimni hech narsa
bilmaganga olib «Nimaydi? Nimaga soʻrayapsiz?» dedim.
«Unga uylanmoqchiman», dedi. Nima deyishimni bilmay
qoldim. So`ng joʻrttaga o'smoqchiladim. Aytishicha, bir yildan
beri xat olib-xat berarkan. Kissasidan besh-oltita xat olib
koʻrsatdi. Keyin rasmini, sovgʻa qilgan ro“molchasini... Shunda
senda ham roʻ`molchasi borligi esimga tushdi.

Sa`dulla jahl bilan kissasidan bir roʻmolcha oldi va uni
opasiga qarata otdi. Zarbuvi og`rindi. Rost-da, Zarbuvining
aybi nima? Nega unga jahl qiladi?

Opasining avzoyi oʻzgarganini sezib, Sa'dulla xijolat chekdi.

— Kechiring meni, opa. Qizishib ketibman.

Zarbuvi indamadi. O'tin sindirib o'choqqa tashladi. Olov
gurillab ketdi.

— Bering ro`molchani,- dedi Sa'dulla ham xijolatdan,
ham olovning taftidan qizarib.

— Nima qilasan?

— Olovga tashlayman... Roʻmolchasi ham, «Sizni yaxshi
koʻraman», deb aytgan soʻzlari ham yonib ketsin. Shaharga




borgach, xatlarini ham yoqib tashlayman. Men ahmoq uning
gaplariga ishonib yuribman-a...

U jim boʻlib qoldi. Sukunat. Og`ir sukunat. Tokpilla' ning
chirs-chirs yonishi eshitiladi, xolos. Zarbuvi ham miq etmaydi.
Ukasini qanday ovutishni bilmaydi. «Aytmaganim tuzukmidi...
Shuncha yoʻldan meni koʻrgani kelsa-yu, koʻnglini xufton
qilsam... Lekin aytmasamam boʻlmasdi-da. Bari bir eshitadi.
«Ko`rib-bilib, aytmabsiz», deb oʻpka-ginani katta qilar edi».

Sa'dulla boshqa opalariga qaraganda Zarbuvini ko`proq
yaxshi koʻradi. Ular bolalikdan inoq: kuniga dam-badam urishishar, tortishar, ammo bir-birini birpas koʻrmasa, toʻrvasini yoʻqotgan gadoday garangsib qolishardi.

Maktabni bitirgach, Zarbuvini qoʻshni qishloqqa turmushga uzatishdi. Sa`dulla dastlabki vaqtlar tez-tez kelardi.
Keyinchalik oʻz tashvishlari bilan boʻlib kelishi kamaydi.
Toshkentga oʻqishga ketgandan keyin esa opasi bilan kamdan-kam diydorlashadigan boʻldi. Hozir bahorgi ta'til. U
bir-ikki soat uyda oʻtirdi-da, odatiga koʻra ukasining velosipedini minib yo`lga tushdi.

— Qoʻy, Sa'dullajon, koʻp kuyinma. Rostini aytsam, asli Salima
uncha didni olmaydi. Ilgariroq sezdirmoqchi boʻluvdim-u,
vaqti-soati bilan tushuntirarman, deb oʻylovdim.

— Lekin men uni yaxshi ko'rib...

— Boʻldi-bo`ldi, — Zarbuvi ukasining gapini kesdi. Sa`dullaning boʻgʻzidan og`ir bir xo'rsiniq uzildi. Harchand o'zini
bosishga tirishsa ham eplolmadi.

— Ha og`ajon-a, jigar-bagʻringdan urgan ekan-da, gapni hazilga burdi Zarbuvi.— Ichingdan chiqqan olovga sho`rva
qaynaydi-ya.

! Tokpilla — tok novdasidan qilingan o`tin.




— Ro`molchani bering, —dedi Sa'dulla qat'iy. — Uni
yoqib, shu bilan hammasini ko`nglimdan chiqarib tashlayin.

Zarbuvi ukasining jingalak sochlarini siladi. Yuragini ezayotgan
alamni tarqatish niyatida uni opalik mehri ila erkalab-suydi.

— Qoʻy endi, ko`p achinaverma. Yigit degan sal dadil
boʻladi. Yana prokuror bo'laman deydi-ya. Bunday bo'shanglik
bilan odamlar oʻrtasida qanday hakamlik qilasan?

Sa`dulla ham opasining gapiga yarasha javob qildi:

— Yoqib tashlay — jinoyatchiga shafqat yoʻq, desam
qoʻymayapsiz-ku o`zingiz.

— Roʻmolchani yoqqaning bilan ish bitmaydi. Bu menda
tursin. Sandiqning tagiga tashlab qoʻyaman. Bir kun kelib asqotadi.
Jinoyatchining jinoyatini isbotlash uchun ham dalil kerak-ku.

«Xoʻsh, sandiqqa tashlab qo`yganda nima bo`ladi? Nimaga munday qilding. deb surishtirib yurarmidim? Gapni
chuvalashtirishning nima keragi bor?..»

— Ha, o`ylanib qolding,— dedi Zarbuvi.

— Jinoyatchining taqdirini hal qilish oson emas-da. Maktabga borib bolalarga latifa aytib berib kelishmi bu sizga.

Zarbuvi institutni sirtdan bitirib maktabda adabiyotdan
dars beradi. Hozir Sa'dulla shunga ishora qilayotgan edi.
Zarbuvi ham boʻsh kelmadi. Aslida u uncha-munchaga haqini
yediradiganlardan emasdi.

— Ha-a, tuzuksan-ku. Hali biz latifachi boʻlib qoldikmi... Voy, oʻrgildim sizdaqa yuristdan-ey.

Sa`dulla kuldi. Bildiki, mavzuni davom ettirish ortiqcha.
Shu bois opasiga boʻyin bergan kabi gap oʻramini boshqa
tomonga burdi. Bu bilan oʻzining xayolini chalg'itmoqni ham
oʻyladi, ammo gap aylanib yana Salimaga taqalaverdi. Oʻsha
qiz necha bor esiga tushib asabi buzildi. Goʻyo uni Xolmat




quchoqlab turganday, u Xolmatga nozli tabassumu, bolday
bo`salar hadya etayotganday tuyilaverdi.

Darvoza g'iyq etib ochildi. Zarbuvi yugurib chiqdi.

Xolmatning ovozini eshitib, Sa'dullaning eti uvushdi,
qoʻllari titradi. U bilan yuzlanish azobini oʻyladi. Qanday
ko`rishadi? Nima deydi? Balki hozir Salimaning oldidan
kelayotgandir...

Uning fikrlari oxiriga yetar-yetmas Xolmat ayvonga oʻtdi.

— Qani Sa`dulla? Kesayam uydan chiqmaydi.

Sa'dulla butun irodasini jamlab oʻzini qo`lga oldi. Sir
boy bermaslikka, bor gapdan oʻzini mutlaqo bexabar koʻrsatishga intildi. Oshxonadan chiqib Xolmatga peshvoz yurdi.

— Ana, aytmadimmi, qizlarga oʻxshaysan, desam yana
ko`ngliga oladi. Aslida sen yuristlikka emas, oshpazlikka o`qishing kerak edi.

U quchoq ochdi, Sa`dulla ham... Yo`q, u unday qilmadi,
qilolmadi. Sinfdoshining quvnoq chehrasiga qarab fikridan
qaytdi. Shunchaki nopisand qo`l uzatganini o`zi ham sezmay
qoldi. Ammo Xolmat uning holatiga, harakatiga e'tibor
bermadi, shartta Sa'dullaning belidan oldi. «Bu bilan nima
demoqchi? Koʻrib qoʻy, men sendan kuchliman... Har jihatdan... demoqchimi?» Sa'dullaning xayolidan lop etib shu fikr
o'tdi. «Yo`q, unday emas!» U Xolmatni dast koʻtarib, ikki
marta chir aylantirdi. Buni kutmagan Xolmat dovdirab qoldi.

— Hoy-hoy, Sa'dulla, nima qilayapsan? Ayvondan otib
yuborma tagʻin.

Ularni kuzatib turgan Zarbuvi, urishib qolishmasa goʻrga
edi, deb xavotir olardi.

— Qalaysan? — dedi Xolmat Sa`dullaning yelkasiga qo`lini
tashlab.



— Rahmat...— Sa'dullaning gapi juda sun'iy chiqdi. U
ko`zlarini Xolmatdan olib qochar, unga qarashni ham istamas,
biroq noiloj, azbaroyi sinfdoshlik hurmati hol-ahvol soʻrashardi.

— Yanga, birov bilan urishib qolganmi bu. Qovog`ʻidan
namuncha qor yog`adi, — dedi anchadan keyin Xolmat
oʻsmoqchilab.

— Bilmadim, dedi Zarbuvi.- Uyga kiringlar. Hozir
ovqat pishadi.

— Yo`q. rahmat, men ketaman. Togʻamda bir ishim bor
edi. Keyin kelarman. Uyga yur, gurunglashamiz.

— Ishim zaril,— dedi Sa'dulla,

— Men ketdim esa,-— dedi Xolmat og`rinib. — Yanga,
tog'amga aytib qo`yarsiz kelganimni. Ha, aytganday, Sa'dulla, kanikulda u yoq-bu yoqqa ketib qolmaysanmi?

Sa`dullaning ichi muzladi.

— Bilmadim... Nimaydi?

— Avgustda toʻy qilmoqchimiz, — dedi Xolmat tirjayib. —
Boshni ikkita qilmasak boʻmayapti, jo'ra. Chol-kampir
qoʻymayapti. Ola xurjun yelkaga tushay deb turipti...

— Shundaymi? Kimga uylanyapsan? — dedi Sa'dulla iloji
boricha oʻzini xotirjam tutishga urinib.

— Senga pochcha boʻlmoqchiman. Qishloqlaringdagi Salima bor-ku, shunga.

«Ey, falak! Bunchalar beshafqatsan! Bu gaplarni eshitgandan koʻra quloqlarim kar boʻlib qolmaydimi?!»

Nima desin u?! Joʻrasiga nima deb javob bersin! Urishsinmi u bilan? Salima menga xat yozib yuradi. Men bilan
ahdu paymon qilgan desinmi? Sinfdoshing yuziga oyoq
qo`yayapsan desa-chi? Axir unda gunoh nima? Salima bilan
o`rtasidagi gaplardan xabari bormikan? Yoʻq, mumkin emas!
Agar bilsa bu yoʻlga qadam bosmas...




хжаих

Sa`dulla opasi bilan xayrlashib yoʻlga tushdi. Qishloq
koʻchasidan velosipedni shirillatib borardi.

Hammayoq koʻm-koʻk. Qir-adirlar, dalalar, yo`l chetidagi uvatlargacha koʻzni quvnatadi. Lolaqizg`aldoqlar zumrad
dalalarda qip-qizil gilamday to`shalgan... Qishlogʻiga kiraverishda, yoʻlning kungay tomonida katta sada-qayragʻoch bor.
Shu yerdan Sa'dulla oʻtib ketolmadi. Beixtiyor oyoqlari vetosiped pedalini aylantirishdan toʻxtadi. Tushdi. Atrofga razm
soldi: hech kim koʻrinmaydi. Qayragʻochning tangasimon barglari bahor epkinida titraydi. U beixtiyor oʻziga qadrdon joy —
uvatdagi xarsangga oʻtirdi. Koʻylagining tugmalarini yechib.
chuqur nafas oldi.

Necha marta Salima bilan bu yerga uchrashuvga kelgan.
Qorong'i tushdimi. tamom, Sa'dulla qayrag`ochni mo`ljalga
olardi. Ularga uydan chiqish uchun yaxshi bahona bor edi:
har kun oqshom kolxoz klubida kino qo`yiladi. Kinoga borish
bahonasida diydorlashardi. Sa'dullaning nazarida qayrag`och
ularni har doim quchoq ochib kutib olardi.

Itijoli koʻzlarini qayragʻochga qadadi. «Qani u? Endi u
yoʻq! Ehtimol Xolmat bilan ham shu yerga kelgandir. Unga
ham shirin bo`salar berib, ahdu paymon qilgandir. Sen shularni eshitmadingmi, ey tilsiz daraxt! Loaqal bir marta senga
ham til bitib, uni uyaltirsang boʻlardi-ku. Balki uning bunaqa
qiliqlarini Xolmat bilmas? Agar sen, ey qayrag`och, bir og`izgina
aytganingda, Xolmat uning yuziga tuflab ketarmidi...»

Sa'dulla uning naqsh olmadek yuzidan, bodom qovoqlaridan o`pishni yoqtirardi.

Bir kuni Sa'dulla uni yelkasidan asta quchoqlab, yonogʻidan
o'pmoqchi edi, Salima o`zini olib qochdi. Oyning sutday yorug'ida uning harakatlari, qosh-koʻ`zlarining suzilishi aniq ko`rinib




turardi. Bu ishvalarga Sa'dulla chidolmadi. Dafatan Salimaning
lablariga lablarini bosdi... Sevgi sharobidan ikkovi ham sarxush
edi... Bunday holda nimalar boʻlmaydi deysiz. Sa'dulla mumdek
erigan, qiz esa uvatda behol choʻzilgan edi. Qiz allanechuk titrar,
shirin-shirin entikar edi.

Shu payt yuqori tarafdan kimningdir «ha, boo-osh» deb
baqirgani eshitildi. Keyin yonidan bir sigir lo`killab oʻtib ketdi.
Sigir ortidan Salimalarning qoʻshnisi Shodi aka chopib kelardi.
Qiz ham, yigit ham choʻchib tushdi. O`rnidan turasola u yoq-bu
yogʻini to'g`riladi Salima. Darrov oʻzlarini butalar panasiga olishdi.
Shodi aka koʻrdimi-yoʻ“qmi — Xudo biladi.

Yaxshiyam o`shanda Shodi aka kelib qolgan ekan. Aks
holda nima boʻlardi? Yana kimga — o'zining joʻrasiga turmushga chiqyapti-ya! Dahshat!..

U velosipedini minib yoʻlga tushdi.

Hozir Salimani koʻrishni, hatto uning uyi yaqiniga borishni istamasdi. Biroq velosipedini Salimalar hovlisi yonidan
oʻtadigan yo'lga burib yuborganini oʻzi ham bilmay qoldi.
«Nima uchun bu yoʻldan ketyapman? Bordi-yu, Salima chiqil
qolsa-chi oldimdan, axir men uni koʻrishga zor emasmanku. Koʻrib kuygandan koʻra, ko`rmay-koʻrmay oxiri unutgan
ma'qulmasmi...» Xayolidan shu fikrlar kechar, ammo koʻzi
bot-bot Salimalarning uyi tomonga tushardi.

Oq tunuka qoqilgan uyga yaqinlashganda oyoqlari bo'shashib, velosiped pedalini aylantirolmay qoldi. Nigohini boshqa
tomonga olib qochmoqqa intiladi-yu, lekin kuchi yetmaydi.
«Bir jihatdan hozir ko`rsam tuzuk edi. Gapirib-gapirib alamimdan
chiqardim. Ertaga ketsam shu ko`yi qachon ko`raman. Boshqa
xat yozmayman...» Uy roʻparasida velosipeddan tushdi. Egari
tagidagi sumkachasidan kalit olib, velosipedining u yer-bu yerini
tuzatgan bo`ldi. Qoʻli yumushda, koʻzi, xayoli esa kimsasiz




hovlida. «Nima balo, biron joyga koʻchib ketishganmi?
Hademay kech tushadi, poda qaytadi — bularnikida odam
zoti koʻrinmaydi». Uzoq turishni oʻziga ep bilmadi — bittayarimta koʻrib qolsa noqulay. «Uning ustiga nimaga men uni
kutib turishim kerak? — Yigitlik g'ururi jo'sh urdi.— Ketdim.
Koʻzimga ko'rinmagani ma`qul. Aks holda. jahl ustida
odamning og`zidan har balo chiqib ketishi mumkin».

Velosipedni g`izillatib haydab ketdi. O`ttiz-qirq qadamlar uzoqlashgach. orqa tomondan «Farhod, o Farhod!» degan
tanish ovoz qulogʻiga oʻqday kelib urildi. Sa'dulla shart
orqasiga oʻgirilib qaradi. Angladiki, Salima ukasini chaqirayotgan edi. Sa'dulla gangidi. miyasida ming bir fikr charx
urdi. Shayton aytdi: «Toʻxta, orqangga qayt! Oldiga bor,
ochiqchasiga gaplash!» Vijdon aytdi: «Uyat boʻladi! Yigitlik
g'ururini oyoq osti qilma!»

Velosiped yelib borardi.

ek

Ertaga yo`lga chiqishim kerak, degan bahona bilan Sa`dulla barvaqt yotdi. Lekin uxlay olmadi. Bunday holatda
odamning ko`ziga uyqu ilinarmidi. Yonida yotgan ukasi hashpash deguncha pishillab uxlab qoldi. « Kuni bo`yi charchagan.
Maktab, oʻqishdan kelgandan soʻng uyning ishi. Bu yogʻi bahor —
yoʻgʻon choʻzilib, ingichka uzilgan payt». Ukasining pishpishini eshitib yotarkan, shularni xayoldan oʻtkazdi. Oʻzi ham
goh u yonboshiga, goh bu yonboshiga ag`dariladi. Turli fikrlar gʻujg'on o`ynaydi miyasida. Salimani oʻylamay deydi,
lekin aylanib koʻz oldida uning qiyofasi gavdalanadi. Bexos
bundan ikki yil oldin qoʻshni rayonga paxta terimiga chiqishganda ro`y bergan voqea yodiga tushdi...



Bir kuni Sa'dullaning shimi so`kilib ketdi. Kechqurun
toʻqqizinchi sinfda o`qiydigan singlisi Jamilaga berdi. Ertasi
kuni oqshom samovardan choy olayotgan edi, singlisining
sinfdoshi Salima «Manavini Jamila berib yubordi», deb
shimini tutqazdi.

Ovqatdan so`ng ko`pchilik kinoga jo`nadi. Xonada uchtoʻrt bola qoldi. U shimini kiyib, tikilgan joyini tortib-tortib
koʻrdi. Choʻntagiga qo`lini solgan edi bir qog`oz ilindi. «Nima
ekan?» deb olib ochdi. Mayda buklangan qogʻozga: «Men
sizni koʻpdan beri kuzatib yuraman. Ammo koʻ`nglimdagini
aytishning ilojini topolmayman. O`ylab-o`ylab xat yozishga
qaror qildim...»

Eti jimirladi. Atrofga alanglagancha, darhol xatni buklab
cho`ntagiga soldi. Keyin tashqariga otildi. «Qayerga borib o'qisam
ekan? Qayerda xilvat joy bor?» U alang-jalang qilar, ma`qulroq
joy qidirar edi. Yotoqxona yoniga o`tdi. Oʻsha yerdagi
simyogʻochda lampochka bor, shuning yorugʻida oʻqisa bo`ladi.

Xayriyat, hech kim yoʻq ekan. Xatni ochib o`qiy boshladi. «...Zuhra Tohirni, Layli Majnunni ko'rmasa turolmaydigandek men ham sizni koʻrmasam bir narsasini yoʻqotgan
odamday garangsib qolaman...»

Sa'dullaning qoʻllari titrar, yuragi gup-gup urar edi. Xatning
davomini ham hayajon bilan oʻqidi. «Men sizni sevaman!..
Javobini kutaman. Salima». Sa`dulla xatga yana bir ko`z
yugurtirdi. Hayajonini bosolmas, oʻt ichida qolgandek edi.

U yugurib yotoqxonaga kirdi. Hozir koʻziga hech kim,
hech nima koʻrinmasdi. Kinoga bormay qolgan bolalar qarta
oʻynashardi. Sa'dullani ham chaqirishdi. «Yoʻq, o'ynamayman.
Boshim ogʻriyapti», dedi-da, joyini solib yotdi. Xayolida Salima. Uning koʻzlarini, kulishlarini, gapirishlari, mayda qadam




tashlab yurishlarini — hamma-hammasini bir-bir koʻz oldiga
keltira boshladi. Koʻzlari muncha qora, kulishlari-chi? Boshqa
qizlar ham shunaqa chiroyli kularmikan? Nazarida butun
maktabda, yo`q, butun olamda eng goʻzal, eng xushroʻy qiz
Salima edi. Undan sohibjamol yoʻq dunyoda...

Sa`dulla u yonboshidan-bu yonboshiga ag'darilar ekan,
oʻsha Salima bilan Xolmatga turmushga chiqayotgan hozirgi
Salimani solishtirar, ulardan o`zaro yaqinlik. o`xshashlik topolmas edi. « Yo`q, bu boshqa Salima! U boshqa, u — mening Salimam, yolgʻiz meni sevadi...»

II

Avtobus gʻira-shirada Toshkentga yetib keldi. Sa'dulla
metroga tushdi.

Avtobusda ham, metroda ham xayol uni bir lahza tark
etmadi. Opasining gaplari, Xolmat bilan kechgan suhbat,
Salima... «Xoʻsh, nima boʻpti? Ilk sevgisiga yetolmagan bitta
menmi? Hayot shu ekan-da. Nima, uning oyog`iga bosh urib
yalinishim kerakmi? Shunday qilsam sevgi tug'ilib qolarmidi.
Xohlamagan odamning orqasidan soyaday ergashish... Bu yo`l
bilan qurilgan oila omonat tiklangan uyga o'xshaydi. Sal
qattiqroq shamolgayam dosh berolmaydi. Oxiri bir kun nuraydi...»

«Hamza» bekatida odam gavjum edi. Eshiklar ochilib
besh-olti odam kirdi. Sa`dulla diplomatini tizzasiga qo`yib,
bir nuqtaga termilib oʻtirardi.

— Salom.

U choʻchib tushdi. Roʻparasida Feruza turardi.

— Salom, — dedi beixtiyor. — Bu yoqlarda nima qilib
yuribsiz? Feruza uning yoniga oʻtirdi.




— Chilonzorda xolam turadilar, shularnikiga keluvdim.
Oʻzingiz qayerdan kelyapsiz?

Uydan, — dedi Sa'dulla. — Kanikulda ketuvdim. Sa'dulla
tovushidagi horgʻinlik Feruzani hayron qoldirdi. Ilgari doim
quvnoq yurar, hazil-huzulga o`ch cdi. Bugun esa... Feruza
buning boisini so'ramoqni oʻyladi. Balki o`zi gap ochib qolar,
biroz sabr qilay-chi, degan xayol bilan indamadi.

— Siz qaysi bekatda tushasiz? — deb soʻradi Feruza,

— «Paxtakor»da. Yigirma sakkizinchi avtobusga chiqishim
kerak-da.

— Marshrutkaga chiqmaysizmi?

— Keyingi bekatga tushib. to`qqizinchi marshrutkaga
chiqsam ham boʻladi.

Feruza uni zimdan kuzatdi. Qandaydir tund, nimadandir
xafaday ko`rinar, bu — gaplarida ham aks etardi.

— Kechirasiz, Sa`dulla, uydagilar yaxshi ekanmi?

— Rahmat, yaxshi.

— Negadir kayfiyatingiz boshqacharoq... Tinchlikmi ishqilib? Sa'dulla kuldi. Ochig`i, kulgisi ham zoʻrma-zoʻraki chiqdi.

— Tinchlik, Feruza,— dedi xomushlik bilan.— Biroz charchadim. Avtobus yoʻlda buzilib qoldi.

Elektrichka shuvillab yop-yorug" bekatga kirib keldi: «Paxtakor» bekati.

— Boʻpti, Feruza, dedi Sa`dulla oʻrnidan turib.— Men
tushdim. Yaxshi boring.

— Avtobusga chiqasizmi?

— Ha. Kech bo`lib qoldi, marshrutka bormi-yoʻqmi endi.
Bugun yakshanba boʻlsa...

— Xayr, yaxshi yetib oling. Ertagacha.

«Eshiklar yopiladi. Keyingi bekat — Beruniy».




жиж

Talabalikning gashtli damlaridan biri paxta mavsumi. Shu
paytda talabalar bir-birlari bilan yaqinroq tanishadilar, birbirlarini sinaydilar. Ba'zi yillar bir oy o`qir-o`qimas paxtaga
chiqib ketishadi. Bungacha birinchi kurs studentlari hali birbirlarining ism-sharifini ham bilib olishga ulgurmaydilar.
Qolaversa, tortinchoqlik, kirishib ketolmaslik...

Paxtaga chiqishganiga uch kun boʻldi. Mirzachoʻlning
bepoyon paxtazorlarini Sa'dulla birinchi marta ko'ryapti.
Maktabdan qoʻshni rayonga paxtaga olib borishganda joʻyaklar kalta-kalta edi. Bir kunda emas, peshingacha ikki-uchta
qatorning paxtasini terib chiqishardi. Shundayi tuzuk ekan —
har holda charchagani bilinmaydi. Oxiri koʻrinmaydigan bu
qatorlar odamni azoblaydi.

Sa'dulla ikki etak terib toliqdi. Egatga toʻkib qoʻyilgan
paxtasining ustiga chordona qurib oʻ`tirdi-yu, kitob oʻqiy
boshladi. Orqaroqda bir qiz turardi. U Sa'dullaning yoniga
kelgach, qaddini rostladi.

— Uf-f, voy belim-ey, charchab ketdim,— dedi qiz Sa`dullaga qarab.— Siz qancha terdingiz?

— Qanchaligini kim biladi, deysiz. Ikki fartuk to`ldirdim.
O'tiring, biroz dam oling.

Qiz oʻtirdi.

— Yaxshi-ku, — dedi kulimsirab. — Meniki hech Ко"рауmaydi-ya. Ba'zilar uch-toʻrt fartukdan terishibdi. Siz ham
koʻp terolmaysizmi yoki oʻzingiz termayapsizmi?

Sa'dulla kuldi.

— Terolmayman. Belim zirqirab ketaveradi. Oʻ`rganmaganman-da. Siz shaharliksiz-a?

— Ha,- dedi qiz, — umrimda birinchi marta dalani ko'rishim. Siz qayerdansiz?




— Samarqanddan...

— Samarqandda paxta yoʻqmi? — dedi Feruza hayron boʻlib.

— Bizning tumanda yo'q-da.

— Paxta ekilmaydigan tuman ham borakan-da-a. Men
o'ylardimki, Oʻzbekistonning hamma joyida paxta ekiladi,
faqat Toshkentda yo`q bo`lsa kerak, deb o`ylardim. Otingiz
nima?

— Sa'dulla, Sizniki-chi?

— Feruza. Bir guruhda oʻqib bir-birimizning otimizni endi
bilyapmiz. Qanaqa kitob oʻqiyapsiz?- Sa'dulla kitobning
muqovasini koʻrsatdi. -«Oʻtkan kunlar». Qiziq ekanmi?

O`qimaganmisiz?

— Yo'q, kinosini ko`rganman.

— Yoqqanmi?

— Unchamas, — dedi Feruza labini cho'chchaytirib.

— Shuning uchun kitobini oʻqish kerak. Kitobi zoʻr. Kinoda qisqartirib tashlashgan.

— Kitob oʻqish uncha yoqmaydi. Kinoga qiziqaman. Ayniqsa dedektiv filmlarga.

— Kitob oʻqish yoqmasa qanday qilib yurist boʻlasiz?

— Nima, yuristlar kitob o`qishi shart ekanmi? Mana, mani
adamla yuristla, hech ham kitob oʻ“qimaydila.

— Yoshligida oʻqigandir-da.

— Kecha normani bajardizmi? — deb gapni burdi Feruza.

— Qayoqda, — kuldi Sa'dulla. — Men ikki kunda bir
kunlik normani bazoʻr eplayman.

Feruza qah-qahlab kuldi. Uning kulishi chiroyli ekan.

— Siz ham oʻzimiz qatori ekansiz-da,— dedi u kulgisini
zoʻrg`a tiyib. — Kim normani bajarmasa, universitetdan haydaymiz, deyishdi, rostmi shu?




— Kim biladi deysiz. Haydashsa haydashar... Yoki biz
ham ba'zilarga oʻxshab sotib olsakmikan?

Bu gap Feruzaga juda gʻalati tuyildi. Ikki boshli buzoq
koʻrganday hayratga tushdi.

— Sotib olasiz? Paxta sotadigan joy bormi?

Sa`dulla qizning soddaligini sezib bir zavqlandi, bir
achindi. «Bu gaplarni u qayerdan bilsin. Ota-onasining issiq
quchogʻida yeb-ichib, xohlagan narsasini kiyib yurgan qizda. Dunyoda bunaqa tashvishlar ham borligi xayoliga kelarmidi. Paxta sotadigan joy bormi deydi-ya. Ilgari o'qituvchilarimiz ham qanchadan-qancha paxta sotib olishardi-ku!»

— Bor. dedi hazillashib. Feruza chippa-chin ishondi.

— Kilosi qanchadan? Mengayam olib bering. Endi Sa'dulla xoxolab kulib yubordi.

— Qiziq ekansiz-ku siz. Men hazillashyapman.

— Bizdan boshqayam normasini bajarolmayotganlar bordir, — dedi Feruza.

— Boʻlsa kerak. Yoki ikkovimizni haydab yuborisharmikan-a? Go`yo bugun kechqurun hammaning oldida mana
bular kunlik normasini bajarmadi, deb uyaltirishadiganday,
hatto oʻqishdan haydab yuborishadiganday tuyuldi Feruzaga. Yuragi shig'illab, yuzlari qizarib ketdi.

— Insof qilishar-e, — dedi Sa'dulla ham oʻziga, ham
qizga taskin berib.

Birozdan soʻng yonma-yon egat oralab ketishdi. Feruza
chap qoʻli bilan gʻo`zani bir tomonga egib, oʻng qoʻli bilan
paxtani olar edi. Sa'dulla engashib paxta tergan ko`yi qizning
harakatlarini kuzatdi. Kulgisi qistadi. «Mendanam battar ekanku. Bu ahvolda kechgacha yigirma kiloyam terolmaydi». Bu fikrini
Feruzaga aytmadi. Kulmadi ham. «Ko`ngliga olishi mumkin.



О"21-Ки Кат 1етвагидап yuragini hovuchlab yurgan ekan. Hozir
men kulsam — tamom, mazasi qochadi shoʻrlikning».

Sa'dulla unga yaqinroq bordi.

— Munaqa qilib termang, — dedi xayrixohlik bilan.— Bu
ahvolda albatta koʻp terib bo'lmaydi-da. Mana, menga qarang,
ikki qo`llab oling.

Sa'dullaning qoʻllari biri etakka kelsa, biri chanoqqa
choʻzilar, xullas, navbatma-navbat borib kelardi.

— G'ʻoʻzapoyani bir tomonga egib turmasa qanaqa qilib
ochilgan paxtani olib boʻladi?— dedi Feruza.

— O`rganing-da shunga. Bir qoʻl bilan ish bitadimi.

Shu kuni kechgacha birga terishdi. Ba`zi qizlar Feruzaga qarab-qarab qo`yishadi. Bu qarashlarning ma'nisi Feruzaga ham, Sa'dullaga ham ayon. Ammo ikkalovi ham e'tibor bermadi.

Yotoqxonaga gurunglashib qaytishdi.

Ular ertasi ham, undan keyin ham birga terishdi.

Bir kuni Sa'dulla sal istihola bilan qizga dedi:

— Sizdan bir narsa so'ramoqchi edim.— Qiz unga yuzlandi. — Bunday kuzatsam, qizlar bilan kam yurasiz, kam
gaplashasiz. Ularning orasida dugonalaringiz yoʻqmi?

Feruza kuldi. Darhol javob bermadi. Bir necha qadam
jim ketishdi. Har ikkalasi o“z xayoli bilan band. Sa'dulla:
«Nazarimda, nooʻrin savol berdim chogʻi. Og'ir botdimi...»
Feruza: «Nima desam ekan? Toʻgʻri tushunarmikan?»

— Hali qizlar bilan yaqinroq tanishib olganimiz yo'q, —
dedi nihoyat Feruza. — Undan keyin, bilasizmi, negadir menga
qizlarning davrasi uncha yoqmaydi.

Sa'dulla ajabsindi.

— Nimaga?




— Ajablanarli-a? — dedi Feruza kulib. — Lekin shunaqa.
Bilasizmi, ular doimo bir xil narsani — kiyim-kechak,
taqinchoqlar to`g`risida gaplashishadi. Shunaqa gaplar uncha
yoqmaydi manga... Boʻsh qolishsa magazinga chopishadi.
Kelgan kunimiz hammasi qishloq magaziniga yugurishdi.

Qosh qorayib, odam odamni tanimaydigan boʻlib borar,
g`arb tomondan mayin shabada esardi.

Ular yotoqxonaga yaqinlashib qolgan edilar.

Ш

Cho'ntagidan xat chiqqandan keyin Sa'dulla halovatini
yo`qotdi. Yotganda ham, turganda ham, paxta terayotganda
ham shu xatni, Salimani o`ylaydi.

Salima!

Unga nima deb xat yozsa ekan? Men ham seni sevaman,
desinmi? Yoki bironta jo`rasidan soʻraydimi? Yoʻq, bunaqa
narsani birovga aytmagani ma'qul. Keyin hammaga doston
bo`lib ketadi. Salimaga ham yaxshi emas. Ota-onasi. akalari
qulog`iga yetsa — chatoq. Yaxshisi, o`zi oʻylab koʻradi. Kitoblarda o`qigan-ku. Qaysi kitobda edi? Ha, esiga keldi: «Yodgor»da. Saodat Jo`raga, Joʻra Saodatga xat yozadi. Ana shunga
o`xshatib bitadi.

Ertalab hech kimga bildirmay paxtazorga ruchka bilan
daftar olib ketdi. Biroz terdi-yu, keyin oʻzini kunchiqardagi
tutzorga urdi. Tutzor ichida koʻksini paxtasiga bosib yotgancha
xat yozishga tutindi.

«Salima! Xatingni oldim. Rahmat...» Bu yogʻiga nima
deyish kerak? «Men ham seni sevaman...» O`ylanib qoldi:
«Sevamanmi o`zi? Kitoblarda yozishadi-ku, falonchi sevgilisini koʻrganda yuragi gup-gup urib ketdi, deb. Salimaning




xatini o'qiganimda mening ham yuragim gupillab urdi-ku».
Beixtiyor choʻntagiga qoʻl soldi. Haligi xat chiqdi. Shu zahoti
yuragi gup-gup urganini sezdi. «Xatiga shuncha, o`zini koʻrsam,
yolg'iz uchratsam nima boʻlar ekan? Yuragim qinidan chiqib
ketmasaydi... Demak, sevgi degani shudir-da...» O`ylab-o`ylab
xatini davom ettirdi: «Men ham seni sevaman... Bugun...»
Bugunmi? Yoʻq, bugun emas, ertaga deyin... «Ertaga kechqurun ovqatlanib boʻlganingdan soʻng ariq yoqasidagi katta
tutning tagiga chiqasanmi?.. Sa`dulla».

Xatni buklab kissasiga soldi. «Endi buni qanday qilib
bersam ekan? Singlimga aytsammikan? Yo`q, bitta-yarimtasi
koʻrib qolsa — rasvosi chiqadi. O`zini yolg`iz uchratishim
kerak. U qayerdan teryaptikan?»

Paxtazor oralab ketdi.

Huv narida — kartaning oxirida qizlar koʻrindi. Shularning orasida yoʻ“qmikan? Birdan... tog`ri kelmas. Asta-sekin,
paxta terganday boʻlib boradi.

U qatordan, bu qatordan bir chanoqdan olib qizlar tomonga yurdi. Ularga yaqinlashganda qizlardan biri gap tashladi:

— Ha, partizan! Nimaga bir egatdan termay yonlamasiga
oralab yuribsan?

Sa`dulla sir boy bermadi.

— Hadeb bir tomondan terish odamni zeriktirib yubordi.
Shuning uchun koʻndalangiga termoqchiman.

Nigohi Salimani izlardi. Ana, uni topdi. Salima qizlarning narigi tomonida, boshini qizil ro`mol bilan tang'ib,
epchillik bilan paxta terardi. U go`yo Sa'dullani koʻrmas,
uning kelganiga e`tibor ham bermasdi.

«Nima qilish lozim? Xatni qanday qilib berish kerak?»
Bu muammoga Sa'dullaning aqli yetmas, alamini paxtadan
olmoqchiday jadal terardi.




— Xoʻsh, qizlar,— dedi Sa'dulla ularga hazillashib.— Eng
koʻp terganlaring kim-u, eng kam terganlaring kim?

— Nima qilasan"? — dedi o`zi bilan oʻqiydigan Halima. —
Kam terganga yordam berarmiding?

— О-По, ishtahang karnay-ku. Eng koʻp tergan qiz menga
yordam bersin, demoqchiman-da.

— Ho-o, muncha yaxshi,-— dedi yana Halima. Sizga
yordam beraylikmi? Oʻzlari-chi? Yigit kishi qizlardan yordam
soʻragani uyalmaysanmi?

Sa'dulla boʻsh kelmadi.

— Paxta terish qizlarning ishi-da. Boshqa ish bo`lsa men
yordam berishim mumkin edi.

— Go'r qilasan, dedi qizlardan yana biri,— faqat birovdan vulishni bilasan.

Hamma baravar kulib yubordi. Salima ham kuldi. Sa`dulla zimdan uni kuzatardi. Salima unga qaramas, biroq
ko`ngil koʻzlari Sa'dullani kuzatayotgani aniq edi.

— Ja nima berib qoʻyuvding menga? — dedi Sa'dulla
boyagi qizga. Keyin u bitta chanoq yulib, Salima tomon
yoʻnaldi. Salima ham qizlardan ikki egat nariga oʻtdi. Sa`dulla yonlab borarkan go`yo yerga toʻkilgan paxtani olgan
kabi engashdi-da, buklangan qog'ozni sekingina Salimaga
otdi, qiz ham sezgirlik qildi. Qogʻozni paxtaga qoʻshib oldida, etagiga tashladi. Yuzi duv qizardi.

— Shunday qilib, yordam bermaysizlarmi. Mayli bo`lmasa, men ketdim. O`zim bir kunimni ko'rarman.

— Bor-bor, dedi Halima. — Yo'lingdan qolma. Agar
paxtang ko`payib ketsa bizga ilinarsan.

Sa`dulla kula-kula ilgariladi.




жи

Ertasi kuni kechqurun xatda tayin qilingan joyga — tut
tagiga hovliqib-hayajonlanib keldi. Qaydadir chigirtka
chirillaydi. Ariq yoqalab oʻsgan qamishlar bir-biriga ishqalanib
g'ish-g'ish etgan ovoz chiqaradi.

Sa'dulla alang-jalang. Diqqati koʻproq Salima keladigan
tomonda. Undan darak yo'q. «Chiqmasmikan? Kecha oqshom
choy olayotganda boraman degan ma`noda bosh irg`ovdiku... Balki dugonalaridan ayrilib chiqishi qiyin bo`layotgandir. Mendan ham so'ʻrashdi-ku. Qiz bolaning yolg'iz oʻzi
chiqib ketishi osonmi?..»

Chap tomondagi yolg`izoyoq yo`ldan shovur eshitildi. Sa'`dulla oʻsha tomonga oʻgirildi. «Kelyapti...» Yuragi gupillab
urdi. Lekin, bilsaki, boshqa: shu qishloqlik bola ekan. Qaysi
kuni maktab stadionida birga futbol oʻynagan edi. U Sa'dullani
koʻrib choʻchib tushdi.

— Salomalaykum, dedi keyin baqirib.

Sa'dulla salomga alik olish oʻrniga uni savolga tutdi: —
Nima qilib yuribsan kech bo'lganda?

— Sigirimizni qidirib yuribman. Podadan kemadi, dedi
bola.

— Bu yerda sigir nima qiladi? — dedi Sa'dulla ensasi qotib.

— O`zingiz nima qilib oʻtiribsiz bu yerda yakka?

«Juda ezma ekan-ku! Sigirini axtarmaydimi undan koʻra».
Oʻzim, shunday aylanib yuribman.

Bola ketdi.

Shamol biroz zo'raydi. Qamishlar shig'-shig` etadi. Uzoqdan boyoʻgʻlining ovozi eshitildi. Sa'dullaning yuragi shig`illab, ichi muzlab ketdi. U boyoʻgʻlidan juda qoʻrqardi.
Umuman bitta oʻzi kechasi yurishdan choʻchiydi. Hozir ham




yuragi taka-puka urdi. «Kelmaydi shekilli. Ketaman... Yo`g`-e,
picha kutay, ana, tagin bir sharpa...

Keluvchi ikki qadamlar narida toʻxtadi.

— Salima!

Salima avval yigitga termildi, keyin birdan yuzini oʻgirdi.
Joyida tek qotdi.

Sa'dulla unga tomon yurmoqni, borib uning qoʻllaridan
ushlamoqni xayol qildi. Ammo... ammo oyoqlari zilday og`ir,
ularni koʻtarolmas, joyidan qimirlatolmas edi.

— Salima!..

Xitobini Salima eshitdimi-yo'qmi — noma'lum. Chamasi
o`ziga ham aniqroq eshitilmadi. «Salima» deya oldimi yoki
demoqchi boʻldimi — bilolmaydi. Butun tomirlaridagi qon
boshida toʻplanganday edi. Ajabo, tush koʻryaptimi, xayol
suryaptimi? Tasavvuri xiralashgan, faqat koʻksi temirchi
bosqonidek gupillayotganini his etardi, xolos.

Qiz ham qimir etmaydi. Oralari atigi ikki qadam, balki
undan ham yaqin, ammo...

Bu oqshomni Sa'dulla qancha kutdi. Kecha kuni bilan
orziqdi, tun bo`yi mijja qoqmadi. Bugun esa kech tushguncha
rosa boʻlari boʻldi. Tezroq u bilan yolg`iz, yuzma-yuz uchrashmoq xayoli bilan yashadi. Endi esa... Mana, endi tilagidagi
qiz, intizor kutgani yonida. Shunday qoʻl uzatsa yetadi. Lekin uzatolmaydi. Qoʻllari goʻyo shol, oyoqlari kesak!..

Shaksiz, qiz nigohida ham bir dilgirlik, bir intiqlik aks
etgan edi. Axiri u nedandir tamom toqatsizlandi. Qayrilib
yigitga xumorvash bir qarash qildi. Hamon haykaldek qotgan
yigitdan sado chiqavermagandan so`ng u soʻqmoq boʻylab
yugurib ketdi.




Oʻtlar shitirlashidan yigit o'ziga keldi. Baqirib yuborganini oʻzi ham sezmay qoldi:
— Salima! Xatingni kutaman!

IV

Qishloqdan qaytgach Sa'dulla bir necha kungacha garangsib, devonaday boʻlib yurdi. Birov gap soʻrasa «ha» yo «yo`q»
deb qisqa javob beradi, xolos. Darsda ham jim o`tiradi. Ilgari
o`qituvchilarga savol berar, umuman, auditoriyada o`tirgani
sezilib turardi. Endi esa u goʻyo darsda yoʻqday. Buni
kursdoshlarigina emas, oʻqituvchilar ham payqashdi.

Falsafadan dotsent Qulmatov leksiya oʻqiydi. Juda xushchaqchaq odam — oʻzi gapirib o`zi kuladi. Talabalar bilan
o`rtog`iday bemalol, ochiq suhbatlashadi. Shu bois talabalar
ham unga oʻzlarini yaqin oladilar.

Shu oʻqituvchi bir kuni soʻrab qoldi:

— Primov, sogʻligingiz joyidami?

Sa'dulla hayron. Nega bunday deb so`rayapti domla?

— Darsda boringiz ham, yoʻgʻingiz ham bilinmaydi. Toʻyga
kelgan mullavachchalarday indamay o`tirib, indamay chiqib
ketasiz,— dedi Qulmatov.— Ilgari ja savol berishga o`ch edingiz.
Shuning uchun soʻrayapman-da, mabodo betobmisiz deb.

Bolalarga qoʻshilib Sa'dulla ham zoʻrma-zoʻraki jilmaydi.

— Sogʻligim yaxshi, domla, dedi xasta ovozda.

— Ishonmadim. Ovozingiz bazoʻr chiqyapti.

Darsdan keyin bir-bir bosib oʻy surib ketayotgan edi, yonida
qiz bola tuflisining bir maromdagi taqirlashi eshitildi. Ko`ngli
bir narsani sezdi, lekin oʻgirilib qaramadi.

— Sa'dulla!.. — Bu Feruza edi. — Qayoqqa ketyapsiz?

— Uyga, — dedi Sa'dulla.




Feruza uning pinjiga kirgudek yaqinidan odimlardi. Yigitning yuziga termildi. U ham qaradi. Feruzaning nigohida
teran bir samimiyat, hatto oʻziga nisbatan mehr tuygʻusini sezdi.

— Yo`q demasangiz kinoga boraylik,— dedi Feruza. Sa'dulla
kursdosh qizlar bilan kinoga koʻp tushgan. Ammo biron qiz
bilan yolg`iz kirmagan. Feruza ham doim koʻpchilikka ergashib
borgan. Bugun esa... Nega bu fikrga keldi ekan?!

— Qo'rqmaysizmi?

— Kimdan?

— Aytaylik mendan...

— Yoʻq, — dedi Feruza, — men hech kimdan, hech
narsadan qo`rqmayman. Sizdan esa butunlay. — Sa'dulla
nimadir demoqchi boʻlgandi, Feruza og'iz ochirmadi. —
Chunki siz hech qachon birovga yomonlik istamaysiz.

— Oʻ-ho`, juda maqtab yubordingiz-ku. Shunchalik zoʻrligimni bilmas ekanman.

— Kulmang, dedi Feruza jiddiy qiyofada, — man hazillashayotganim yo`q, rost aytyapman...

Soat oltida San`at saroyining oldida uchrashadigan
boʻlishdi.

Sa'dulla yotoqxonaga ketar ekan, Feruzaning gaplarini
oʻzicha tahlil qildi: «Maqsadi nima? Nega endi oʻzi kelib
meni kinoga taklif etdi?.. Sen ham qiziq odamsan-da, Sa'dulla.

Xoʻsh, taklif qilsa nima boʻpti. Axir uch yildan beri bir
auditoriyada birga oʻ“qiysan. Kinoga borsang nima qipti? Nega
endi buni boshqacha talqin qilish kerak? Nima, yigit bilan
qiz doʻstlashishi, kinoga borishi, suhbatlashishi mumkin
emasmi? Qiz bolaligi — aybmi? Ehtimol qizlar bilan kinoga




tushishni xohlamas. O`zi aytuvdi-ku, menga qizlarning davrasi
yoqmaydi, deb. Xarakteri shunaqadir-da... Balki mening
holatimni tushungandir, nimanidir sezgandir. Qishloqdan
kelayotib metroda uchratganimda uydagilar tinchmi, deb
soʻrovdi. Har holda ancha hushyor, sezgir qiz Feruza».

Yigitchilik-da, xayoli endi boshqa tomonga og'di: «Qancha
yigitlar orqasidan ergashib yuradi, bilaman. Paxtadayam nechtasi
shilqimlik qildi. Birontasiga soʻz bermaydi. Shartta qayirib
tashlaydi... Unaqa yengiltak qizlardan emas u... Seni esa o`zi
kinoga taklif qilyapti...» Bu fikridan o'zicha gʻururlanib qoʻydi.

Kino boshlanishiga yarim soat bor edi. Shoshilmay ikkinchi qavatga ko'tarilishdi. Muzqaymoq olib bir chekkaga -—
deraza oldidagi stolga borib oʻtirishdi.

— Sizdan bir narsa so'ramoqchiman, dedi Feruza tamshanib.

— Marhamat, dedi Sa'dulla takalluf bilan.

— To`gʻrisini ayting, nega uyingizga borib kelganingizdan beri kayfiyatingiz yaxshimas? Ilgarilari qishloqdan juda
xursand qaytar edingiz.

«Demak, meni kuzatib yurar ekan-da». Sa'dulla xayolidan kechgan bu fikrni qizga bildirmadi, o`zini xotirjam tutishga intildi.

— Qaysi kuni metroda ham soʻrovdingiz.

— Ezmaligim uchun uzr,— dedi Feruza.

— Yoʻq-yoʻq, men boshqa ma'noda... — dedi Sa'dulla
oʻngʻaysizlanib. — Kursdoshlardan birontasi soʻramadi-yu, siz
esa qiziqayapsiz. Birovning taqdiri sizni loqayd qoldirmas ekan.

— Axir biz yurist bo“lmoqchimiz-ku. Ikkovi ham kuldi.

— Bilasizmi, Feruza, aytarli muhim gap yoʻq. Odam boʻlgandan keyin har xil holatga, kayfiyatga tushishi tabiiy. Shuning




uchun hozir bu haqda gaplashib o`tirmasak. Mavridi kelsa oʻzim
hammasini aytib berarman. Ammo sizdan xursandman.

— Qoʻ`ysangiz-chi. Birga oʻqisak, bir necha yildan beri birbirimizni bilsak-da, ahvoling qalay, deb so`rash xayolimizga
kelmasa. Odamgarchilikdanmi shu?..

«Bu qizni tushunish qiyin. Bir qarasang, balandparvoz,
uncha-munchani mensimaydi. Dunyoning bordi-keldisi bilan
ishi yoʻq. Bir qarasang, juda odamoxun, mehribon, kuyunchak... Bir terining ichida odamzod necha marta semirib,
necha marta ozishi mumkin, degan gapni eshituvdim. Lekin
turfa xarakterda koʻrinishi mumkinligidan bexabar edim».

— Rahmat sizga Feruza.

Seans vaqti yaqinlashdi. Betoqat odamlar hozirgina ochib
qo`yilgan eshik sari yopirilishdi.

Ular ham oqimga qo`shilib ketdilar...

У

Kinodan chiqishganda qorongʻi tushgan, maydalab
yomg'ir yog'ardi.

— 0-0, zo'r-ku! —dedi Feruza xursand holda.— Piyoda
ketamizmi? Men yomg`irda yayov yurishni yaxshi ko`raman.

Yomgʻir yog'ayotganini koʻrib Sa'dulla, bari bir Feruza
uyiga shoshiladi, taksi-paksi to`xtatish kerakmi, deb o`ylagandi. Qizning bu gapidan keyin fikridan qaytdi.

— Mayli, — dedi u. — Menga ham yoqadi piyoda yurish.
Faqat ustingiz ho`l boʻlib ketmasa bas. Soyabon ham olmagan
ekansiz.

— Yomg'ir yog'ʻishini kim bilibdi deysiz. Boya qanday
issiq edi. — U Sa`dullaning tirsagidan ushlab oldi va pinjiga
kirdi. — Mana bunday qilib panangizda ketaman.




Neon chiroqlar yorugʻida koʻchalar shishadek yaltillaydi,
Feruza tuflisining mix poshnasi beton sahnga taq-tuq etib urilar,
Sa'dulla xuddi bu tovushlarni sanayotgandek, jim borar edi.

Navoiy koʻchasiga chiqib, O`rda tomonga burildilar.

— Yomg£ʻir yogʻgani yaxshi boʻldi, havoni tozalaydi.
Qarang, qanday maza.

Feruza yosh boladay sevinar, yomg`ir suvini ichmoqchidek, osmonga qarab ogʻzini ochardi.

— Albatta,- dedi Sa'dulla, — yomg'irga nima yetsin.
Butun chang-g`uborlarni yuvib ketadi.

Anhorning koʻprigiga borganda ustlari bo“kkan, hurpayib
turgan sochlari allaqachon peshonalariga chippa yopishib
qolgan edi. Ammo avtobus yoki taksiga chiqish ikkovining
ham xayoliga kelmasdi...

VI

Oʻqishlar tugab, yozgi imtihonlar boshlandi. Har kuni
qaysidir fandan sinov boʻlardi.

Bunday kunlarda talabalarda uyqu kamayadi. U sessiyadan bu sessiyagacha kitob oʻqish, dars tayyorlash uchun hech
kim qunt qilmaydi. Ha, hali vaqt bor-ku, degan tushuncha
bilan vaqtni oʻtkazib yuborishadi. Sessiya boshlangandan soʻng
esa hammalari oyogʻi kuygan tovuqdek tipirchilab qolishadi.

Bu «kasal»dan Sa'dulla ham forigʻ emas. Ahvoli doim
shu: sinov va imtihonlar qalashib kelganda qaysi fandan
tayyorlanishni bilmay boshi qotadi.

Ertaga imtihon edi. Shu sababli kitobga muk tushdi.
tushgacha qimirlamay oʻqidi, ayrim narsalarni konspekt qildi.
Oxiri boshi ogʻrib, charchab ketdi. Kitoblarni yig`ishtirib stol
ustiga irg'itdi.




Karavotga choʻzilib kitob o`qib yotgan hamxonasi Chori
ajablandi.

— Ha, joʻra, — dedi u kulib. — Nima gap, tinchlikmi?

— Bosh arining uyasiday g'uvillab ketdi. Yetar shuncha
o`qiganimiz. Yuring, bir koʻchalarni aylanib, kallani shamollatib kelamiz, qolgani kechqurun...

Chori joyidan qimirlamadi.

— Ko`chaga chiqsam boʻlmaydi, jo`ra.

— Nimaga? Biroz dam olib qaytamiz.

— Yo`q, dedi Chori.- Koʻchaga chiqsak uni ko`ramiz,
buni ko'ramiz. Bir krujkadan pivo ichgimiz keladi. Shu
bilan qop ketamiz. Ertaga tagʻin holimizga maymun yig`lamasin.

Sa'dulla kiyina boshladi.

— Bo`lmasa men ketdim. Sal aylanib kelaman...

— O`zi sizni keyingi paytlarda tushunmay qolyapman, —
dedi Chori kitobdan boshini koʻtarmay. — Qandaydir xayolparastsiz, oʻn gapirsa, bir gapirmaysiz. Uyda kam oʻtirasiz.
Nima balo, birontasini topdingizmi yo?

Sa'dulla sir boy bermadi. Oʻzini xotirjam tutdi.

— Bilmadim, sizga shunday tuyilayotgandir-da... Mayli,
bir-ikki soatda qaytaman,— deb chiqib ketdi.

Feruza uyining telefon raqamini berganiga ancha boʻldi.
Ammo Sa'dulla biron marta ham qoʻngʻiroq qilmagan. Balki
hozir... «Uyida bo`lsa chaqiraman. Kelsa, birga kinoga tushamiz, biroz aylanamiz. Yoʻq desa — yoʻq-da. Mendan nima
ketdi».

O`rdada avtobusdan tushdi. Telefon-avtomatga kirib raqam
terdi. Ayol kishining «Alyo» degan ovozi eshitildi. Sa'dulla bir
zum gangib qoldi. Ungacha trubkadan yana «alyo, eshitaman»




degan ovoz keldi, «Onasi», dedi ichida, qoni qizib, soʻng
oʻzini tutib oldi-da, Feruzani so`radi. Baxtiga u uyda ekan...

— Salom, Feruza, bu men...

— Tanidim. Salom, yaxshimisiz?

— Rahmat. O`zingiz qalaysiz? Kechirasiz, agar vaqtingiz
bo`lsa koʻchaga chiqmaysizmi? Biroz aylanamiz, balki kinoga
tusharmiz.

— Ertaga imtihon-ku.

— Ha, menam biroz oʻqidim. Keyin zerikib koʻchaga
chiqdim... O`ylab-o`ylab sizga telefon qilyapman. San'at saroyida yaxshi kino ketayotgan ekan.

Feruza biroz jim qoldi.

— Konsultatsiya dedingizmi? Soat nechchida ekan?

Savollar Sa'dullani hayratga soldi. «Konsultatsiya? Tavba!»

— Soat ikkida? Kecha aytishmovdi-ku...

Qizning niyatini Sa`dulla endi tushundi. Biroq oʻzi qayerdan qoʻngʻiroq qilayotganini aytmadi-ku. Qiz bechora onasining oldida soʻrolmayapti.

— Men O`ʻrdadaman, — dedi ovozini sal pasaytirib. —
Bekatda kutaman.

— Albatta boraman. Yana imtihonda o`qituvchi konsultatsiyaga kelmading, deb boshni qotirmasin. Telefon qilganingiz uchun rahmat.

Sa`dulla telefon dastagini joyiga ildi-da, qoniqish bilan
budkadan chiqdi. Nechundir kulgisi qistar, oyoq olishlari yengi!
edi. Hamma narsa goʻzal, kunning issig'i ham bilinmasdi.
«Qancha vaqtda kelar ekan? Uyi yaqin-ku, darrov kelsa
kerak...» Soatiga qaradi: bir yarim, ikkigacha keladi. Bekatga
bordi. Skameykaga oʻtirdi. Ammo uzoq oʻtirolmadi. Dorixona
tomonga yurdi, orqasiga qaytdi. Aksiga olib gazeta doʻkonchasi




ham yopiq edi. Ochiq bo`lsa bironta gazetami, jurnalmi olib
ermak qilardi. Soatga qaradi. Buncha imillaydi-ya? Endi oʻn
minut oʻtibdi.

Bekatdagi skameykaga oʻtirdi-da, oʻtgan avtobus-trolleybuslarni betoqat sanay boshladi.

Nihoyat, u yengil nafas oldi: navbatdagi trolleybusning
oldingi eshigi shundoqqina ro`parasiga to'g'ri keldi va u
sharaqlab ochilishi bilan Feruza tushdi.

Feruzaning egnida yupqa shifon koʻylak, oyogʻida qimmatbaho bejirim sandal. Yelkasiga tushgan qop-qora qalin
sochi o`ziga yarashar, bo`yalgan qosh-ko`zlari allanechuk sirliishvali edi. Feruza pardoz-andozni joyiga qo`yar, shu bois
atir-surmasi, upa-eligi gʻashni keltirmas, aksincha havaslanib, suq bilan boqishga majbur etardi.

— Xo'sh, dedi Feruza kulib,— konsultatsiya qayerda
ekan? Panoramadami? Qaysi mamlakat fanidan boʻlarkan?
Hindistonmi yoki Italiya?

— Boraylik-chi, bilamiz-da,— uning haziliga hazil bilan
javob berdi Sa'dulla.—- Qaysi mamlakat fanidan bo`lsayam
koʻraveraylik, zarar qilmas. Menimcha, konsultatsiyaga kirishdan avval muzqaymoq yeyish kerak. Kun juda issiq, odam
chanqab ketyapti.

— Oʻsha yerda bordir... San'at saroyi tomon yurishdi.

— Hazil-hazil-ku, ammo ertaga nima qilamiz? — dedi
Feruza. — Man hali tuzukroq o`qib chiqolmadim. Tayyorgarlikning mazasi yoʻq. Siz-chi?

— Bir gap boʻlar. Shuncha vaqtdan beri topshirib kelyapmiz-ku. Kinodan chiqqandan keyin qolganini oʻqib olarmiz. Xohlasangiz birgalikda tayyorlaymiz.

Feruza yalt etib qaradi:




— Nimalar deyapsiz? Kech qolsam, oyim o`ldiradilar.
Olti-yettilargacha kelaman, deganman.

— Konsultatsiya choʻzilib ketdi, deysiz. Ikkovi ham kuldi.

— Yoʻq. dedi Feruza,— yolgʻon ham evi bilan-da. Oyim
hecham ishonmaydilar.

Kino detektiv ekan, huzur qilib koʻrishdi. Feruzani kuzatib qoʻyib, yotoqxonaga qaytganida soat sakkizga yaqinlashib qolgandi.

Chori hamon karavotga choʻzilgancha saboq bilan mashg'ul...

— Juda qattiq kirishibsiz-ku,— dedi Sa'dulla.— Shu yotgancha haliyam turmadingizmi? Ertaga beshni qotirarkansiz-da.

— O`zlari bir-ikki soatda kelaman, deb ketuvdilar.

— Koʻchaga chiqqandan keyin bilasiz-ku.

— Nima devdim... Xat keldi sizga.

Sa'dulla stoldan xatni oldi. Xolmatdan ekan. Yuragi
shig'illab ketdi.

«Salom, Sa'dulla joʻra!

Oʻqishlaring qalay? Toshkent goʻzallariga mahliyo boʻlib
yuribsanmi?

Joʻra, bilasan, to`yni avgustga moʻljallagan edik. Lekin
ba'zi sabablarga koʻra tezlashtirishga toʻgʻri kelib qoldi.
Oʻninchi iyul kuni toʻy. To`rt-beshta ogʻayning bilan kel...»

Xat davomini oʻqiyolmadi. Boʻshashib karavotga oʻtirdi.
Uning rang-roʻyini koʻrib Chori hayron boʻldi, hatto qoʻrqib
ketdi.

— Tinchlikmi, Sa'dulla? Ota-onangiz sog'-omonmikan?

— Tinchlik... — dedi Sa'dulla bazoʻr.

Xat sirgʻalib qoʻlidan tushdi. Chori uni olib oʻqidi. Lekin
hech narsaga tushunmadi.




— }О"тапр 2 toʻyga taklif qipti... Sa`dulla portladi.

— Bas!

Ular uch yildan beri bir xonada yashaydi. Hech qachon
san-manga borishmagan. Sa`dulla juda vazmin, bosiq, kechirimli xarakteri bilan Choriga ma'qul edi. Ko`pincha unga
havasi kelar, har qanday sharoitda o`zingizni tiya olasiz, deb
uning irodasiga tan berardi. Hozir esa... Demak, jiddiy bir
gap bor. Shu sabab Chori uning baqirganidan ranjimadi. Xatni
stolga qoʻydi-da, asta karavotiga oʻtirdi. Sa`dulla kaftlarini
yuziga bosdi. A`zoyi badani titrardi. Xuddi sovuqda junjikkan
odamga oʻxshardi. Chori unga taskin berishni, uni ovutishni
o'ylar, ammo bunga ojiz edi. Binobarin, gap nimada ekanligi
unga mutlaqo qorong'i.

Sa'dulla mast odamday gandiraklab o`rnidan turdi. Nimanidir qidirdi. Chori so`ramoqchi boʻldi, biroq botinolmadi. Sa`dulla xatni mayda-mayda qilib yirtib tashladi.

— Chori! — dedi keyin doʻstiga qarab. — Araq yoʻqmi?
Ichim yonib ketyapti!..

Chori uning yelkasidan quchdi.

— Sa'dulla, oʻzingizni bosing. Hammasi oʻtib ketadi.
O'zingizni qoʻlga oling. Men sizni taniyolmay qoldim.

— Qanday qilib chidash mumkin axir bunga?! Ozgina
aroq topsangiz-chi...

Bunday holda ichkilik odamni tamom gʻussaga koʻmadi.
Buni Chori biladi. Shuning uchun hozir. nima boʻlganda
ham. Sa'dullani fikridan qaytarish, sovitish kerak.

— Shu sabildan topamiz, mayli. Lekin nima gap oʻzi? Sal
tushuntirsangiz-chi, axir.

— Chori! Doʻstim, Salima...

U tutildi, tomogʻiga nimadir tiqildi.




«Salima... Salima buning yaxshi koʻrgan qizi. Ikkovi birbiriga xat yozishadi. Suratini ham koʻrsatgan menga. Qishloqqa
har gal borganida u bilan uchrashadi. Kelib, menga og'zidan
moy tomib gapirib beradi... Nima boʻldi ekan unga? Demak.
u boshqa birovga turmushga chiqyapti chog`i. Shu xat yozgan
yigit shunga uylanyaptimikan...»

Ana shu mulohazalarni dilidan kechirarkan, Chori yurak
yutib dedi:

— Nima, Salima...

— Ha, Salima, Salima oʻldi.. o`ldi... — O`ldi?!

— O'ldi! Yoʻq, koshki edi oʻlsa. koshki edi...

«Hammasi tushunarli. O`zim oʻylaganim — Salima manovi xatni yozgan yigitga turmushga chiqyapti. Bechora Sa'dulla, og`zidan Salima tushmasdi-ya... Nega bunday boʻldi
ekan? Xatga qaraganda, Xolmat bilan jo`raga o`xshaydi.
Dunyoni tushunish qiyin, odam bolasining aqli yetmaydigan
ishlar ko`p bu olamda...»

— O`zingizni bosing, Sa'dulla, — dedi Chori. — Hammasi oʻtib ketadi. Koʻp kuyunmang, bunaqada sogʻligingizni yoʻqotasiz...

Oʻsha kuni yarim tungacha ikkovi gaplashib yotdi. E-he,
nimalar, kimlar haqida suhbat ketmadi. Chori oxiri maqsadga oʻtdi.

— Xoʻsh, hammasi mayli, ammo Salima bunday qilishining
sababi nima? Sizni yaxshi koʻrsa, siz uni yaxshi koʻrsangiz...

Sa'dulla o`ylanib qoldi.

— Aniq sababini bilmayman, — dedi so`ngra.— Har kimning ko`ngli...

— Har holda biron-bir sababi bordir axir.




— Bilasiz, men uch yildan beri Toshkentdaman, ondasonda bir boraman... U bilan ham kam uchrashamiz, faqat
yozishamiz... Xolmat o`sha yerda... Undan keyin, men oddiy
bir kolxozchining oʻg`liman, Xolmatning otasi rais...

— Shunday demaysizmi... Gap bu yoqda ekan-da.

Og'ir sukunat choʻkdi. Ikkovi ikki karavotda jim yotibdi.
Tashqarida shamol esdi. Nimadir taraqlab ketdi. Birozdan
soʻng deraza tiqir-tiqir etdi.

Chori yotgan joyida derazaga o'girilib qaradi:

— Yomg'irmi? Iye, yomgʻir yogʻyapti... Shu paytdayam
yomg'ir yog`adimi... Sa'dulla indamadi. Nazarida, dunyoning
ba'zi ishlariga osmon ham chiday olmay dod solar, ko'z
yoshi toʻkardi... Yomg'ir tezlashdi...

VI

Kechki payt ekan. Sa'dulla qishloq ustidan o`tadigan
yoʻldan qayoqqadir borayotgan emish. Bir mahal oldinda
katta daraxt koʻrinipti. Sa'dulla hayron boʻlib qarasa, Salima
bilan soyasida uchrashadigani — sadaqayrag'och emish. «Iye,
bu qayrag'och boshqa joyda edi-ku, bu yerga qanday qilib
kelib qoldi?» deb oʻylapti. Hali oʻyi oxiriga yetmasdan
qayrag`och tilga kiripti: «Qancha vaqtdan beri seni poylayman.
Hech daraging yo`q. Esingdami, huv birda kelib mendan
oʻpka qilib ketding, ayt, menda nima gunoh bor? Nimaga
mendan ranjiysan?.. Mendan xafa boʻlma, bolam...»

Sa`dulla hayratdan yoqa ushlabdi. E, tavba, daraxt ham
gapirar ekan-da. «Mana, til-zaboning bor ekan-ku, aytgin
edi o'shanga», debdi kuyunib. Shu mahal ro`parasida — daraxt
oʻrnida bir qiz jonlanipti: sochlari yoyilgan, etaklari keng,
oyoqlari uzun-uzun, qoʻllari kalta-kalta emish. Sa`dulla




choʻchib ketipti. Qiz esaqovoq solib bunday debdi: «Mana,
xatlaring, ol, oʻzingga siylov». U bir to“da qog'ozni osmonga
sochib yuboribdi. Keyin orqasiga qaramay qochib. qorong'ilik
bagʻriga singib ketibdi. Sa`dulla uning orqasidan yugurmoqchi
bo'pti, ammo oyoqlarini koʻtarolmas emish. Baqirmoqchi
boʻpti, ovozi chiqmasmish. Bir mahal ichkaridan, zulmat
qoʻynidan qichqiriq eshitilibdi: «Sa'dulla aka-a-a... Qayerdasiz?..» Sa'dullaham beixtiyor baqirib yuboripti: «Manamen,
bu yerdama-an!»

Sa'dulla oʻz ovozidan choʻchib uygʻondi. Yuragi gupgup urardi. Boshini sal balandroq qoʻyib yotdi-da, oʻzini
bosib olishga, hozirgina ko`rgan tushini eslamaslikka urindi.
Stolda turgan soatni olib deraza yorug'iga soldi: o`n minut
kam besh. Chori maza qilib uxlayapti. Sa'dulla yana xayolini
chalg'itishga, boshqa narsalarni oʻylashga intildi. Ammo oʻyi
aylana-aylana Salimaga kelib taqalaverdi.

Kechagidek esida, Sa'dulla mandatdan oʻtib qishloqqa
borgan kunlar edi. Quvonchi ichiga sig'maydi. Yana uchto'rt kundan keyin Toshkentga — oʻqishga qaytib ketishi kerak.

U ukasining velosipedini minib qoʻshni qishloqdagi
joʻrasining oldiga yoʻl oldi. Yoʻlni qisqartirish niyatida
makkajo`xorizor orasidan oʻtadigan yolg'izoyoq yoʻldan haydadi.

Shu payt kimningdir «Assalom» degan ovozini eshitdi. U
velosiped tormozini bosdi. Soʻng atrofga alangladi. Besh-olti
qadam narida, makkajoʻxori soyasida Salima oʻtirardi. Sa'dulla
velosipedini yetaklab oʻsha tomonga shoshildi.

— Nima qilib yuribsan? — dedi Sa'dulla dabdurustdan.

— Huv, anavi oʻtloqda mollarimiz boylovda edi, shularni
sug'orib soyaga olib kelyapman. O`zingiz qayerga ketyapsiz? —




Xuddi tandirda non yopayotgandek uning yuzlari qizarib ketgan edi. — Tabriklayman, oʻqishga kiribsiz.

— Rahmat... Beshqo`rg'onga boryapman, birovda ishim
bor edi. — Sa`dulla tizzalari og'rib oʻrnidan turdi.- Menga
qara, yur, ichkariroqqa kiraylik, biroz gaplashamiz.

— Qoʻysangiz-chi. Shu yerda gaplashaveramiz. Sa'dulla
qizning qoʻlidan ushladi.

— Tura qol, bu yer ham issiq, ham bitta-yarimta ko`rib
qolsa gapni koʻpaytiradi. Bemalol gaplashamiz, seni sogʻinganman.

— Aldaysiz,-dedi Salima qoʻzg`'alib.— Hech sog`inganga
o`xshamaysiz. Toshkentda chiroyli qizlar ko`pdir...

Oʻrtada sal ochiqroq joy bor ekan, oʻsha yerda toʻxtashdi.
Sa'dulla kissasidan roʻ“molchasini olib pushtaga soldi-da,
oyoqlarini jo`yak ichiga uzatib o`tirdi. Salima uning yonidan
joy oldi.

Makkajo'xori barglari mayin shabadada asta-sekin gʻishillaydi. E'tibor berib quloq solsa xuddi nola qilayotganga
oʻxshaydi. Shundaygina tepalarida soʻfitoʻrgʻayning «chiyevchiyev»lagani eshitildi. Beixtiyor osmonga qarashdi. Lekin
soʻfito`rgʻay koʻrinmadi.

Shu bir bahona bo`lib, Salima tilga kirdi.

— Qachon ketasiz Toshkentga?

— Oʻttiz birinchida, — dedi Sa`dulla.

— Endi shu bilan qachon kelasiz?

— Tez-tez kelib turaman.

Sa'dulla qizning yelkasiga qoʻlini tashladi, u qarshilik
bildirmadi.

— U yerda har xil xushroʻy qizlarni koʻrib, biz qishloqilarni esdan chiqarib yuborarsiz,— dedi Salima.




Ko`zlar bir-biriga yaqinlashgani sari yurak urishlari tezlashdi.
Hozirgina yoʻl yoqasida bemalol gaplashayotgan edilar, endi
bu yerda — hech kim xalaqit bermaydigan joyda ochilib
suhbatlashish qiyin kechmoqda.

— Nimalar deyapsan...— Sa'dullaning ovozi titradi.— Men
seni hech kimga almashtirmayman. Seni yaxshi koʻraman,
judayam yaxshi ko`raman.

— Rostmi? — dedi Salima noz bilan o`zini orqaga olarkan.

— Istasang qasam ichaman... Sen-chi? Meni kutasanmi?

— Bo`lmasam-chi. Hali besh yil ekan-ku, oʻn yil boʻlsayam kutaman. Men sizni...

Qiz gapini oxiriga yetkazolmadi. Sa'dulla uning lablariga
tablarini bosdi...

Qattiq-qattiq yo`talib Chori uyg'ondi. Sa'dulla oʻzini
uxlaganga olib yotdi. Chori soatiga qaradi-da, irg`ib turdi.

— Sa'dulla, o`, Sa'dulla, turing joʻra. kech boʻp ketiptiku. Tezroq choy-poy ichib, boraylik.

Bugun oxirgi imtihon. Imtihon oluvchi domla shunday
injiq, shunday mijg'ovki, butun fakultetni jondan toʻydirgan. Turdiyev desa, hamma bezillaydi. Shuning uchun Chori
ham bezovta. Go`yo ertaroq borsa besh qo`yadiganday. Hech
qachon bunday boʻlmaydi, lekin har holda Chori shu oʻqituvchiga noma'qul ish qilib qo'yishdan cho`chiydi. Kim biladi,
imtihondan oldin kim keldi, kim kelmadi, deb surishtirib
koʻradimi! Yuqori kursdagilardan bir-ikki marta shunday qilgan
ekan. Yoʻqlagan paytida boʻlmagan talabani imtihonga
kiritmapti. Shuyam ish bo`ldi-yu... O`rgildim kattaligingdan...
O`qituvchilar-u talabalar shunday deb yurishadi. Lekin hech
kim hech narsa demaydi. Bu injiq to`ram bilan gaplashib,




unga bir narsani tushuntirguncha odamning qon bosimi oshib,
infarkt bo`p qolishi hech gapmas.

Chori yuvinib keldi-da, apil-tapil kiyina boshladi. Sa`dulla
shiftga termilib yotardi.

— Ha, yotishingiz bemalol, — dedi Chori kulimsirab.—
Nima, Turdiyevning o`zi kelib qo`yib beradimi sizga.

Sa'dulla indamadi. Xayoli hamon qishloqda. Bugun to`y.
Salima bilan Xolmatning to`yi! Bir tomondan boshi tegirmontoshiday og'ir. Bir oy uxlamagan odamga o`xshaydi.
Nuqul g`uvillaydi. Bu ahvolda imtihon topshirib bo`ladimi? Yana kimga, Turdiyevga! Sharmandasi chiqib qaytgandan
ko`ra bormay qo`ya qolgani ma'qul emasmi”? Boshqa kun
yo'llanma olib boradi. Kasal edim, deydi. Ammo Turdiyev
uncha-muncha gapga ishonishi qiyin. Bir talaba imtihonga
kelmapti-da, besh-olti kundan keyin Turdiyevning oldiga
kiribdi. «Nega vaqtida kelmading?» desa, «Otam qazo qilib
qoldi. Shunga ketuvdim», depti boyagi yigit yig'idan oʻzini
bazo`r tiyib. «Otang qazo qildi? Spravkang bormi otang
oʻlgani toʻgʻrisida?» Talaba dovdirab qopti. Otamning oʻlgani toʻg`risida kimdir spravka berarkan, men bilmabman, bilganimda albatta olib kelardim, deb oʻylapti bechora. Bu
gap butun universitetga tarqab ketgan. Shundan beri qaysi
talaba uyidan xabar olib qaytsa, hazil bilan: «Spravka olib
keldingmi?»

Oxiri Sa'dulla imtihonga borishga qaror qildi. «Nima bo`lsa
boʻlar, tavakkal. Yaxshilab sovuq suvda yuvinib, achchiq ko`k
choy ichsam sal yengil tortarman. Borib ko`ray, oʻtsam o`tib
ketarman, oʻtolmasam, keyin bir gap boʻlar».

Na sovuq dush, na achchiq koʻk choy toyda berdi. Lanjligi tarqamadi, boshining loʻqillab og`rishi bosilmadi, kecha




ағгодда Бо"ККап odamnikiga o`xshash karaxtligi arimadi. Eng
yomoni, xayolini bir zum ham chalgʻitolmadi. Miyasini dars,
imtihon emas, qishloq, toʻy, Salima, Xolmat band etdi.
Imtihonga qanday kirgani, Turdiyev nima degani, nechanchi
bilet tushgani — hech narsa yodida yoʻq. Savdoyi odamday
kirdi, savollarga poyintar-soyintar javob berdi. Turdiyev baho
qo`ydimi-yo`qmi — qiziqmadi. Sinov daftarchasini cho`ntagiga solib yotoqxonaga yoʻl oldi.

Yotoqqa kelib, yechinmay o`zini karavotga tashladi. Ammo
yotolmadi. U oʻzini qayerga qo`yishni bilmas, hech yerga
sig`masdi. Vaqt oʻtgani, kech boʻlavergani sari ko`ngli battar
g`ashlanar, yuragi qinidan chiqquday gupillab urardi.

Soat oltilarda Chori keldi. Uning kayfi chogʻ, koʻrinishi dan a'lo baho olgani ma'lum edi. Sa'dulla uning odatini
biladi: faqat besh olgandagina tirjayib yuradi.

Chori xonaga shaxdam kirdi-yu, choʻntagidan sinov daftarchasini olib, deraza tokchasiga uloqtirdi.

— Ha, Sa`dulla, nechchi boʻldi?

Sa`dulla indamaganidan, rasvo, degan ma`noda qoʻl siltab qo'yganidan Chori hammasini tushundi. Keyin Sa`dullaga dalda berish payiga tushdi.

— Gapni kalta qiling, — dedi Sa`dulla g'ashlanib. — Sizdan
iltimos, mana pul, borib yarimta opkeling.- U kissasidan
oʻn soʻm chiqarib tashladi.

Chori avval tixirlik bilan oyoq tiradi, yarimtaga balo bormi.
Undan ko`ra imtihon gʻamini yeng, deb o`zicha maslahat
bergan boʻldi. Bemavrid maslahatdan Sa'dulla battar tutaqdi, soʻng yalinch ohangida yana iltimos qildi. Axiyri Chori
yon berdi, yarim soatlardan keyin bir shisha aroq, ikkita
mineral suv, pishirilgan tuxum, to`rtta qovurilgan kotlet, bir




kilocha bodring koʻtarib keldi. Sa'dulla hamon o'sha alpozda
cho`zilib yotardi. Quyosh ro'paradagi yotoqxona binosi
orqasiga berkingan, uning nurlari tobora so`nib borardi.

Sa'dulla Chorining yechinishini ham kutmay shishani apiltapil ochdi-da, ikkita stakanga yarimlatib-yarimlatib quydi.

— Qani, oling, Chori, bu dunyoda bevafolarning yo`q
boʻlishi uchun ichaylik.

U shartta ko`tardi, stakan tagida ozgina aroq qoldi. Chori
yarmini ichdi. Mineral suvdan hoʻ`plarkan, Sa'dulla chekayotgan gʻussa sababini tushuna boshladi. Qaysi kungi xat esiga
tushdi.

— Ovqatdan oling, Sa'dulla,- dedi u vazminlik bilan.
Endi Chorida boyagi kayfiyat yoʻq edi. U hamxonasining
dili xuftonligi boisini anglagani sari, unga achinar, ammo
nima deb taskin berishni bilmasdi.

Sa'dulla yana quydi. U stakanni qoʻliga olarkan, Choriga
termildi.

— Chori, joʻrajon, bugun toʻy... Hozir boshlanadi. Hademay uni yor-yor aytib olib ketishadi. Endi u yoʻq! Salima
yoʻq!.. — Uning kipriklari namlandi. — Baxtli bo'l, Salima!
Sening baxting uchun ichaman!..

U go'yo Chorini unutgandi. O'zi bilan o`zi gaplashardi.
Bir zarb bilan ichib yubordi aroqni. Stakanni tars etkazib
stolga urdi. stakan chil-chil sindi.

— Sa'dulla, oʻzingizni tuting... Biron narsa yeng. Bunaqada kasal boʻp qolasiz.

Sa`dulla o`zini tiyolmadi, butun irodasini, kuch-quvvatini ishga soldi, ammo eplolmadi — yigʻlab yubordi.

— Quying... dedi.

Chori boshqa stakan olib aroq quydi, Sa`dullaning yoniga
o'tdi, yelkasiga qoʻlini qo`ydi:




— Jon joʻra, o'zingizni bosing. Tegsategi pti-da, namuncha ezilmasangiz. Qizning urugʻiga oʻt tushiptimi?

Sa'dulla aroqni ichib yubordi.

— Joʻ`rajon, axir qani va'da? Besh yil emas, o'n yil
boʻlsayam kutaman sizni, degandi. Qani lafz? Yana kelibkelib kimga — oʻzimni joʻramga.

Soat oʻn ikkilarda Sa'dulla sal tinchidi. Charchadi shekilli, oxiri uxlab qoldi.

Bir mahal ogʻzi quruqshab uygʻondi. Boshi — qovoq.
Tanasi — zildek. Choriga qaradi: uxlab yotipti. Asta o`rnidan
turdi. Vodoprovodda yuzini yuvdi. Ikki hovuch suv ichdi.
Sal yengil tortdi. Iziga qaytganda Chori soqol olayotgan edi.
U sovunni koʻpirtirar ekan, Sa'dullaga qarab iljaydi:

— Qalaysiz? Bosh ogʻrimayaptimi?

— Yo'q, — dedi Sa`dulla astagina. — Oʻzingiz qalaysiz?

— Yaxshi. — U chap qo'li bilan yuzini taranglashtirib,
soqolini qirtishladi.— Koʻchaga chiqamizmi?

— Hushim ус"агод...

— Yotib olib xayol suravergan bilan ish bitmaydi, — dedi
Chori. U soqol oladigan idishlarini yig'ishtirdi. — Koʻchapoʻchada aylanib xayolni chalgʻitish kerak. Yigit degan sal
oʻzini qoʻlga ola bilishi lozim. Bu ahvolda qanday yurist
boʻlasiz?

— Nima, yuristlarning qalbi yoʻqmi?

— Qalbi bor, boʻlishiyam kerak. Ammo iroda-chi? Irodasiz odamning qalbi ham mayda keladi.

Sa`dulla indamadi. Chori doʻstining ahvolini tushundi,
o`zi kuyib-pishib aytayotgan gaplar uning qulog'iga bir kirib,
bir kirmayotganini ham bildi. «Men nima deyman-u, qoʻbizim




nima deydi» boʻlyapti-ku bu yogʻi, deb o`yladi. Shu bois
boshqa tiqilinch qilmadi. Shoshilmay kiyindi-da, qandaydir
ishi borligini aytib chiqib ketdi.

Nonushtadan keyin Sa'dulla o`ylanib qoldi. Nima qilsin?
Universitetga borsinmi, Turdiyev bilan gaplashib koʻrsinmi?
Lekin u ko'narmidi, bir narsaga tushunarmidi. Mayli, nima
bo`lsayam bugun bormaydi. Biroz oʻqiydi, dam oladi. Ertaga
borib ko`rinadi. Olsa olar. olmasa kuzda topshiradi-da. Shu
bitta imtihon bilan osmon uzilib tushmas!

Ikki-uch bet o`qidi. ammo miyasiga hech narsa kirmadi.
Koʻzi harflarni koʻ“radi-yu, xayoli boshqa yoqda. U darslikni
yopdi. Picha xomushlanib o'tirgandan so`ng Indoneziya
yozuvchisi Marax Ruslining «Sevgi fojiasi» romanini beixtiyor qoʻlga oldi. Bu asarni ilgari oʻqigan, juda yoqtirib qolgandi. Shundan beri uni tez-tez varaqlab turadi. Hozir u
qaysidir sahifadagi duch kelgan satrlarni o`qiy boshladi: «—
Sizning fikr-u dardingiz shu ekan-da, dedi Sutan Mahmud
oʻz g`azabini yashirmay. — Qiz nasl-nasabli, baobro“ oiladan
boʻlsa bas, uni surishtirmay-netmay uylanaversa bo'ladi, shundaymi? Men boʻlak fikrdaman, o`zim sevsam, u ham meni
sevsa, har qanaqa qizga uylanishim mumkin. Uning naslnasabi qanaqa, oʻzi chiroylimi-yo'qmi, boymi, kambagʻalmi,
menga bari bir...»

Eshik taqilladi. Fikri bo`lindi. «Kiravering, eshik ochiq»,
deya g`udranarkan, yo tavba, hushimi, tushi, ostonada Feruza
paydo boʻldi.

Sa'dulla gangib qoldi. Ochig`i, hozir hammani kutishi
mumkin edi, ammo Feruzani sira kutmagandi.

— Bezovta qildim, uzr, — dedi Feruza. Sa'dulla unga
kursi qoʻyib berdi.




O'tiring, keling... Nega bezovta boʻlaman. — U stol ustini
yigʻishtira boshladi. — Kechirasiz, hammayoq toʻzigan.

— Hechqisi yoʻq, Feruza kursiga omonatgina oʻtirdi. U
nimadir demoqchi, biroq chamasi gapni nimadan boshlashni
bilmay qiynalardi.

Sa`dulla battar gangib turardi.

— Men choy qo`yib kelay, — dedi oxiri oʻzini sal bosib
olgach.

— Yoʻq-yoʻq, dedi Feruza shoshib.— Men hozir ketaman. Sizdan bir xabar olay, deb kiruvdim... Shu yotoqxonada
bir oʻrtog`im turadi, shuning oldiga keluvdim... Kecha nima
boʻldi sizga? Imtihonga borsam, yo`q ekansiz. Birga kiramizmi, deb oʻylovdim. Surishtirsam... ketib qopsiz. Yiqilganingizga hech kimning ishongisi kelmaydi.

— Shunday bo`p qoldi...

Baravar sukut saqlashdi. Sa'dullaning bilagiga pashsha
qoʻndi. Shundagina u maykachan ekanligini angladi. Xijolat
tortdi. « Kechirasiz» dedi-da, karavotga osigʻliq turgan
koʻylagini olib kiydi.

— Umuman, tinchlikmi, oʻzi, Sa'dulla, — dedi Feruza.—
Negadir keyingi paytlarda juda parishonxotirsiz.

— Unchamasdir,— kuldi Sa'dulla.- Yaxshi keldingiz, zerikib oʻtiruvdim, chiqib bir kino koʻrsak...

Taklif Feruzaga ma`qul tushdi. Biroq hamma qizlar qatori
u ham o`z maylini darhol oshkor etishni istamadi. Yigit oldiga
tushib joʻnay qolmadi, ichida rozi boʻlsa-da, joʻrttaga gapni
boshqa tomonga burdi.

Endi qachon topshirasiz imtihonni?

— Bilmadim,-— dedi Sa'dulla.-— Ertaga uchrashaman, hali
topsa bo`lar Turdiyevni?




— Toʻrtinchi kursdayam imtihoni bor shekilli. — Chiqamizmi?

Bu gal Sa'dullaning gapi ancha dadil edi.

— Siz pastga tushavering, men hozir yetib olaman, — dedi
Sa'dulla.

Feruza chiqishi bilan apil-tapil kiyina boshladi.

VII

Ilgari Sa'dulla qishloqqa tez-tez borardi. Bir kun-yarim
kun darsdan qolsayam iloji boricha koʻproq yurishga oshiqardi.
Keyingi paytlarda kam keladigan odat chiqardi. Kelganda
ham ota-onasini, aka-ukalari-yu opalarini koʻradi-da, dars
koʻp, tezroq borishim kerak, deb joʻnab qoladi. Bu gal ham
shunaqa bahonalarni roʻkach qildi, hali qorasini koʻrsatganiga
ikki kun boʻlmasdan yoʻlga otlana boshladi.

— Muncha shoshmasang, dedi Zarbuvi.— Borasan-da,
shu Toshkeningga. Paxtadan keyin besh-olti kun javob bergandir axir. Bizardikiga bormadingam, ilgari bir kunga kelsangam kirarding.

— Boraman, opa, hozir ishim zaril-da...

— Ha, ertaga ketaykansan-ku, bugun yur, hali kechgacha
qancha gap bor, oʻzim kelmasam koʻrmay ketaveraykansan-da.

Opasi astoydil ranjiganini Sa'dulla sezdi. Rost-da, nega
endi opasinikidan oyogʻini tortdi? Salima uning qishlog'iga,
erining jiyaniga tushgani uchunmi? Axir opasida ayb nima?
Tagʻin ustiga Zarbuvi bechora doim ukam deb, oʻlib-tiriladi.

Opa-uka suhbatiga quloq solib oʻtirgan onaizor gapga
aralashdi. Oʻshaxtan! bitta-yarimtani topganga oʻxshaydi

! O'shaxtan — oʻsha yoqdan (sheva).




ukang. Hech ota-enam bor demaydi. Bir hushi tovlaganda
kep qoladi. Undayam olovga keganday...

— Yengdingiz, — dedi Sa'dulla opasiga. — Siz boravering. Men birpas turib chiqaman. Yildan-yilga oʻqish qiyintashib ketyapti-da. Shuning uchun hadeb kelaverishning iloji
yo`q. Yaqin yoʻl bo'lmasa...

Osmonni qop-qora bulut qoplagan. Sovuq. Izg'irin.

Sa`dulla piyoda yoʻlga tushdi. Bu havoda velosipedda
yurish oson emas. Qo`lni ham, yuz-ko`zni ham izg`irin yalab
ketadi. Ammo yayov holda ham sovuq etini junjiktirdi. «Palto
kiymay chakki qipman aslida. Bunchalik sovuqligini kim
bilipti...» U plashining yoqasini koʻtarib olgan, ikki qoʻli cho`ntagida, ildam odimlaydi.

Opasining qishlog`iga kirish joyda orqasidan bir mashina g`uvillab keldi. U qayrilib ham qaramadi, yoʻlning cheti
boʻylab ketaverdi. «Jiguli» undan uch-toʻrt qadam oʻtib
toʻxtadi-da, signal berdi. Keyin eshigi ochilib, Xolmat tushdi.

— Sa`dullamisan? Qani, qani...

Sa'dulla Xolmat bilan noiloj quchoqlashib koʻrishdi.
Jo`rasi og'zidan aroq hidi gupilladi.

— Qaysi shamol uchirdi? Biz tomonlargayam kelarkansan-ku, a? Oʻziyam ming yil bo“ldi-yov ko`rishmaganimizga.—
Xolmat tinmay gapirar, Sa'dulla esa opasidan ranjir edi.—
Uylandim — kelmading. farzand koʻrdim — kelmading.

Uning oxirgi gapi Sa'dullaning yuragiga xanjarday botdi.

— Farzand ko`rding?! — deb yubordi beixtiyor.

Bu hayrat sababi Xolmatga tushunarli edi, albatta. Biroq
hech narsa bilmaganga oldi oʻzini.

— Ha. farzand. Oʻgʻil. Nimaga ajablanasan?

— Shuncha vaqt o`tib ketdimi deyapman-da, — dedi Sa'dulla boʻshashib.




Xolmat uning yelkasiga bir urdi:

— E, joʻra, vaqt oʻtaveradi-da, qarab o'tirarmidi. Shuning uchun vaqtida harakat qilish kerak. Bu dunyoda oʻlimdan boshqa hamma narsaning erta bo`lgani durust. qani,
o`tir mashinaga.

— Rahmat, jo'ra. Men opamlarni bir ko`rib ketay, deb
kelyapman. Darrov qaytaman, ishim zaril. Ertaga barvaqt
yoʻlga chiqishim kerak.

Xolmat uni mashina tomon sudradi.

— Bir piyola choy ichib ketasan. Oʻzim eltib qoʻyaman.
Sa'dulla unamadi. Jo'rasi uyiga qadam bosish, hatto ostonasiga yoʻlash unga cheksiz azob edi. Axir Salimani ko`rsa
ko`ksidagi yara ko`zi boshqatdan ochilmaydimi? Qolaversa,
Xolmat bu ahvolda hala-hulaga uni qo`yib yubormaydi.
Aroqni oldiga olib ezilib o`tiradi. Bunga hozir toqati ham
yoʻq, imkoni ham.

— Ha, boʻpti. oʻtir, tog'amlarnikiga eltib qoʻyaman.

— Yoʻq, dedi uzib Sa'dulla, o`zi ikki qadam joy-ku,
nimasiga moshinga chiqib oʻtiraman.

Xolmat mashinaga gaz berdi. Sa'dulla og'ir qadamlar bilan yo`lida davom etdi. «Kelmay desam, opamning dili ogʻriydi, kelsam — mana bunaqa... Ko'nglim sezuvdi oʻzi... Hali
pochchamnikiga borib boshni qotirmasaydi. Tezroq turish
kerak bo`ladi».

Pochchasi hali ishdan kelmagan ekan, opasi, jiyanlari bilan
biroz gurunglashib oʻtirdi. Opam toʻydan, Salimadan gap
ochib qolarmikan, deb kutdi. Hatto oʻzi soʻrash uchun birikki ogʻiz juftladi. U oʻgʻil koʻrgani haqida o`ylaganda allanechuk g'ashlandi. Zarbuvi esa nimalarni gapirmadi, biroq
Salima, Xolmat xususida churq etmadi.




— Men turay endi. opa, де 5а"аша.— Kech bo`p
qoldi.

— Shoshma, borasan-da. Pochchang kesin, eshitsa xafa boʻladi.

— Sizam qiziqsiz-a, opa, — biroz jahli chiqdi.— Bu yerda
Aliqul pochchamni kutsam, u yerda Eshmat pochchamni kutsam, tog`amni kutsam... Axir umrim kutish bilan o`tib ketadi-ku.

Zarbuvi ukasidagi tajanglik boisini ozmi-koʻpmi tushundi, bu ketishda butunlay oʻzini oldirib qoʻyadi-ku, degan
oʻyga bordi.

— Muncha kuyunmasang, — dedi u tovushini koʻtarib.—
Boshqaga tegsa tegipti-da. Oʻzingni oʻtga-suvga urganing bilan
ish chiqadimi? Unday qizga uylanmaganingga shukr qilsangchi! Ana, toʻydan keyin uch oy oʻtar-oʻtmas... ko`payishdi. Sharmandalik! Uyalmaydiyam. Beti qursin-ey.

Sa`dulla oʻyga choʻmdi.

— Demak, toʻy shu uchun tezlashgan ekan-da,— dedi oxiri.

— Boʻlmasam-chi. Sal kechiksa, ena-bola qilib yetaklab kelaydi-da... Rais bilan opam shoʻ`rlikning ham yuzi shuvit. El ustida
yurgan odam. Odamlar gapirmay qoʻyadimi. «Ana, raisning kelini
javpazak chiqib qoldi. Chillasi chiqib-chiqmay beshik quchoqlab
o'tiripti» deganlar qancha... Shuning uchun, bir tomondan, undan
qutulganingga shukr qil. Juda xotinsiz qop ketmassan.

«Men sizga xotinsiz qop ketaman, deyapmanmi? Qayoqdagi
gaplarni oʻylab topasiz-a... Shunchalar osonmi turmush qurish?
Bugun birovga va'da berib, erta boshqaga turmushga chiqib ketaveradimi? Kinolarda koʻrsak, kitoblarda o`qisak, ishonmaymiz...»

Darvoza tarafdan kimdir tovush berdi. «Birov chaqiryapti, qaray-chi», deb Zarbuvi oʻrnidan turdi. Zarbuvi dahlizdagi kalishini kiyib tashqari chiqquncha tovush egasi — Xolmat
ayvonga kirib keldi.




Sa'dulla uning ovozini eshitib, kayfiyati battar buzildi.
«Obbo, tezroq turay dedim-a. Opam ham ezmalik qilib, tutib
qoldi. Endi toza boshni qotiradi...»

Xolmat dahliz eshigidan ichkariga moʻraladi. Sa'dulla
baland qilib qo`yilgan yostiqqa yonboshlagan egi.

— Qani boʻl, — dedi buyruq ohangida. — Ketdik. Jo`navordingmi, deb xavotirda edim. Xayriyat, shu yerda ekansan.

Endi Xolmatning kayfi taraq edi. Eshik yondariga
suyangancha chayqalib turardi.

— Xolmat, boya hamma gapni tushuntirdim-ku. Boshqa
safar...

— Uyga bormasang borma, dedi Xolmat keskin.— Ilon
koʻrgansan-ku biznikida. Na toʻyga kelasan, na azaga.
Choyxonada besh-olti joʻralar to`planib oʻtirishipti. Seni
kelganingni aytuvdim, obke deb meni yuborishdi. Muncha
oʻzingni laliga solding.

Xolmatning kesatig`i Sa'dullaga botdi: «Ey, borsam boray, ertaga ketmasam, indin ketarman Toshkentga. Buning
shunaqa vijirlashiga toqat qilib oʻtiramanmi...» Shu fikrlar
xayolidan kechdi-yu, oʻtirgan joyidan sakrab turdi.

— Buncha aljiraysan?!— Sa'dulla Xolmat tomon bostirib
kela boshladi.—- Nima uchun sening uyingda ilon koʻrar
ekanman. Toʻgʻri gapni aytsa boshqa tomonga burasan.

Zarbuvi ukasining tahdidli ovozini eshitib, choʻchib ketdi. Urishib qolishmasa goʻrga edi. Birovi kayf bilan, birovi
alamzada...

— Shu yerda otamlashib oʻtira qolinglar,— dedi Zarbuvi
yuragini hovuchlab, — hademay togʻangiz ham keladi. Sovuqda yurasizlarmi ko'chada tentirab.

Sa'dulla Xolmatning eshikni qulochlab turgan qoʻlini siltab
tashlab dahlizga chiqdi. Shatir-shutur tuflisini kiydi-da:




— Qani, boʻl! Yurmaysanmi, — dedi. Xolmat Zarbuviga
yuzlandi:

— Doʻgʻi baland-ku, bu prokurorning. — Keyin Sa'dullaga dedi: — Sal sekinroq-sekinroq, qozi bova.

— Koʻp kechga qomay kelinglar, men kutib oʻtiraman,—
dedi Zarbuvi.

— Men shu yoqdan ketaman, — dedi Sa'dulla.

Choyxonada ancha o`tirib qolishdi.

Qish kuni bir tutam emasmi, allaqachon qorong'ilik
quyuqlashib, tamomi borliqni oʻz komiga tortgan edi. Ustigaustak, yomgʻir betinim quymoqda. Hammayoq bilch-bilch loy...

Sa'dulla soatiga qaradi, oʻn bir. U birdan sergak tortdi.

— Endi turaylik, joʻralar, — dedi u. — Yoki sizlar bemalol
gurungni davom ettiringlar-u menga ruxsat beringlar.

Kayfi oshgan ulfatlar javob qilamizmi-yo'qmi, degan
masala ustida rosa talashib-tortishishdi. Lekin bir to`xtamga
kelishlari qiyin boʻldi. Oxiri maza-matrasiz bahsni Xolmat
yakunladi.

— Endi hech qayoqqa bormaysan. Birinchidan, kech.
yomg'ir quyayapti. Ikkinchidan, yangamga va'da berib keldik.
Uchinchidan, bugun biznikiga borasan, gaplashib yotamiz.
ertalab o`zim moshinda tashlab kelaman.

Bu gapni hamma ma'qulladi. Ammo Sa'dulla ularnikiga
borishni sira istamasdi.

— E-e, rosa hasratlashdik-ku,-— dedi Sa'dulla.- Kech
boʻlganda uydagilarni bezovta qilishning nima keragi bor.

Xolmat uning gapini kesdi:

— Bezovta-mezovtasi yoʻq. Shaharcha sipolikni qoʻy. Xotinning vazifasi erni, uning mehmonini kutish.

Xayolida Salima jonlandi. «Xotinning vazifasi erni kutish.
uning mehmonini kutish». Demak, erta-yu kech, xohlagan




paytida u mehmon yetaklab kelaveradi. Xotin, ya`ni Salima
uning mehmonlarini kutadi, kutishga majbur. Eh, Salima,
Salima...»

Ichilgan araq ta'sir etdimi, shu topda negadir u Salimaga
achindi. daf'atan uni ko`rishni, loaqal bir bora ko`rgisi keldi.
— Qani, turaylik-chi, bir gap boʻlar,— dedi u keskin.

Hamma gurr etib oʻrnidan turdi. Koʻchaga chiqishdi.
Yomg'ir hamon sharillatib quyardi.

Ulfatlar choyxona peshayvoni tagida toʻxtashdi. Ayvon
burchidagi katta lampochka yorugʻida yomgʻir koʻ“lmakchalari
jimirlab koʻrinadi. Buning ustiga tog“ tomondan shamol ham
esardi.

— Yomgʻir degan shamolsiz yogʻsa-da, — dedi yigitlardan
biri.

— Senga yoqmasligini bilmagan-da, bilsa-ku, shamolga
aytardi-ya, sen jim turgin, deb.

Hazilga hamma kuldi. Faqat Sa'dulla qovoq ochmadi.
Chunki u ham shamol bilan yoqqan yomgʻirni, umuman
shamolni yoqtirmasdi.

— Qani, ketdik,— dedi Xolmat.— Oʻtiravergan bilan bari
bir hali-beri tinmaydi. Yogʻsa yogʻipti-da, birpasda yetib
olamiz, ustimizni almashtiramiz.

— Sa'dulla-chi? — dedi boya hazil qilgan yigit.

— Bitta Sa'dullaga yarasha kiyim topilar, — dedi Xolmat. —
Ertalabgacha qurib qoladi.

— Opam xavotir oladi-ku.

— E, yosh bolamiding, sendan xavotir olsa. Juda yo`q
desang, birontasini yuboramiz, borib tinchitib keladi.

Sharillatib quyayotgan yomg'irda jadal yurib ketishdi. Yuz
qadam yurar-yurmas ust-boshlari bo`kdi. Sa'dulla hatto badani



ва nam oʻtganini tuydi. Tuflisining sog` joyi qolmadi — loyga botdi.
Indamay ketaverdi. Hozir ko`ziga kiyimining hoʻlligi ham,
tuflisining bulg'angani ham koʻrinmasdi. Xayolidan Salimaning
bo`y-basti jilmasdi. «Oʻzgarib ketgandir. Axir bolasi bor...» Buni
oʻylashga oʻyladi-yu, ammo oʻz oʻyiga oʻzi uncha ishonmadi.
Salimaning bolasi bor? Yoʻgʻ-ey, axir u yoshgina qiz-ku. Nazarida
Xolmatning xotini o`sha oʻzi bilgan, oʻziga xat yozib, men sizni
kutaman, besh yil ekan-ku, oʻn yil ham kutaman, degan Salima
emas, boshqa, mutlaqo boshqa Salima edi. Koshki shunday boʻlsa.
Shunday emasligini Sa'dulla biladi, biladi-yu... E, falak! Bunchalar beshatqat oʻyinlaring bor!

Manzilga yetib kelishganda suvga tushgan mushukday dildirab qolishgan edi. Darvozadan oʻtib, sayisxona orqali
peshayvonga chiqishdi. Qator qilib solingan uylardan birining eshigini ochib, avval Xolmatning oʻzi kirdi, chiroqni
yoqib, uni ham ichkariga chorladi.

— Qani, kir... Sandalga olov solganmikan. — U sandal
koʻrpasini koʻtarib koʻrdi. — Borakan, issiq.

Sa'dulla tuflisini ayvonda qoldirib, ichkariga kirdi-da,
shalabbo plashini yechdi.

— Bu yoqqa oʻt,- dedi Xolmat.— Manavi yostiqqa
yonboshlab oyog'ingni sandalga tiq. Men Salimaga aytay,
choy qoʻysin.

Halidan beri xayolida aylanayotgan nomni eshitishi bilan
Sa'dullaning yuragi jizillab ketdi.

— Nima qilasan choyni, qo`y, ovora qilma. Xolmat uning
gapiga e'tibor bermadi.

Odam o'`tirmagani uchunmi uy birmuncha sovuq ekan.
Sa'dulla oyogʻini sandalga tiqdi. «Mehmon keladi, deb aytib
qoʻygan chog'i, olov solib qoʻyipti-ku».




Ayvonda ayol kishi shivirladi: «Oʻzingiz olib kiravering,
men nima qilaman...» Xolmat g'udrandi: «Qishloqdoshingdanam uyalasanmi? Begonalarning oldiga kirasan-ku. Kirib
salomlashmasang odamgarchilikdan emas. Toʻydayam kemagan...»

Sa'dulla beixtiyor oʻrnidan turib ketdi. «Yo, tavba, tortinyaptimi? Men-chi, men uning yuziga qanday qarayman?
Uyalmaymanmi? Ammo nega men uyalishim kerak?»

Oldin Xolmat, orqasidan Salima kirdi.

— Sendan qochyapti. Qara-ya! Iye, nimaga qoqqan
qoziqday qaqqayib turibsan, oʻtir.

Salima, boshida ro`mol, kelinsalom qilayotgandek qaddini
salgina egib olgan edi. Sa`dulla unga bir qaradi, qaradi-yu,
ko`z o`ngi jimirladi. Uning salomini ham eshitmadi. Sandal
atrofiga qalashtirib qoʻyilgan yostiqlarga suyangancha oʻtirib
qolganini oʻzi ham sezmadi. Bu harakatini Xolmat oʻz «buyrugʻi» ijrosi deb tushundi. Salima shart oʻgirilib chiqib ketdi.
Sa'dullaning yurak torlarini chertib, yo`q, zirillatib gʻoyib bo`ldi.
Bari bir lahzada, tushda ko'rganday tez kechdi.

Salima boshqa kirmadi. Non-choyni, ovqatni Xolmatning
oʻzi dovdirab-sovdirab keltirdi. Koshki Sa'dullaning tomog£ʻidan hozir taom oʻtsa. Bir-ikki piyola choy ichdi, xolos.

Boya Salimani koʻrishni istagan edi. Endi esa, Salimani
koʻrgandan so`ng bu ishidan pushaymon chekdi. «Nima keragi bor edi? Bitayotgan yarani tirnaganday, oʻchayotgan
olovga kerosin sepganday boʻldi-ku. E, bandai ojiz, nahotki
oʻzingni oʻzing idora qilolmasang...» Hammasi yaramas
aroqning ishi. Agar shu savilni ichmaganida bu xonadonga
sira qadam bosmasdi.




Xolmat allanimalarni gapirar, uning bironta ham gapi
Sa'dullaning qulogʻiga kirmasdi. U ixtiyorsiz ravishda choy
hoʻplardi.

— Choyga yopishaverma. Manovini olsang-chi.

Xolmat piyolani oxirigacha boʻshatgan. Sa'dulla bir hoʻplab
qoʻygan edi. Xolmat yana ichdi-da, gazak ham qilmay, boshini
sandalga qo`ydi. Birpasdan keyin u pishillab uxlab qoldi.

Sa`dulla Xolmatni sekingina yonboshiga yotqizdi, taxmondan ko`rpa olib uning ustiga yopdi. Dasturxonni oʻrab
qoʻydi-da, o`zi ham koʻrpa yopinib, oyogʻini sandalga uzatdi.

Charchoq, sovuq va yomg`irdan soʻng issiq uy, sandal,
nihoyat, ichkilik — hammasi qoʻshilib tan-jonini elitdi. Bir
on ichida koʻzi ilindi.

Xoʻrozning choʻziq-cho`ziq qichqirishidan uygʻondi. Tura
solib Xolmat yotgan joyga qaradi. Mezbon koʻrinmadi. Tong
otipti. Apil-tapil kiyindi.

Koʻzlari qizarib, qovoqlari shishgan holda Xolmat iljayib
kirdi. Aft-angorida allanechuk xijolat akslangan edi.

— Juda sharmandalik boʻpti-ku,— dedi u uzr ohangida...
Mehmonga joy ham solib bermapmiz. Tarashaday qotib qopmiz.

— Qiziqmisan,— dedi Sa'dulla.- Mehmoni bor ekanmi.
Bu uyda senam, menam mehmon emasmiz.

— Shunday bo`sayam-da.

— Zarari yoʻq, tashvishlanma. Men turay endi, kech boʻp
ketmasin.

— Shoshilma. Bir piyoladan choy ichaylik, hozir qatiqli
kesgan osh obkeladi. Shundan bir kosadan ichsak bosh ogʻrig`idan nom-nishon qolmaydi.

Dasturxonga fotiha oʻqildi. Sa'dulla ayvonga chiqib,
tuflisini kiyaman desa, yaltirab turibdi. Kecha tanib boʻlmasdi,




qulogʻigachaloy edi. «Demak, Salimayuvib, tozalab qo`yipti-da...» Xolmat Salimani chaqirdi.

— Sa'dulla ketayapti, xayrlashmaysanmi?

Sa'dulla «qo'yaver, shart emas», demoqchi bo`ldi. biroq
tili bormadi. Kim biladi, qanday tushunadi.

Salima kechagidek boshini xam qilib keldi-da, salomlashdi, soʻng horgʻin bir tovushda xoʻshlashdi. Na iloj, Sa'dulla ham ming azob bilan xayrlashdi, xayrlasharkan, chindan yarasi yangilangandek edi...

УШ

Qizi bor uy eshigining turumiga toʻzim bersin...

Olim Akbarovich uyining eshigi yoʻq deganda haftada bir
begona odam tomonidan ochiladi. U, kim boʻlmasin, bu
xonadondan tarvuzi qo`ltig`idan tushib qaytadi. Eshikni tag'in ochishga yuragi betlamaydi. Kimsan, Olim Akbarovich —
vazir oʻrinbosari. Asli uncha-muncha odam botinib kelolmaydi ham...

Bu hol Feruza oʻninchini bitirgandan boshlandi. Eh-he,
kimlardan kelishmadi, magazin mudiridan tortib, olim-u
yozuvchigacha u kishi bilan quda boʻlishni orzu qildi. Biroq
hammaning xohishi bir sari, yolg'iz Feruzaning xohishi bir
sari bo`ldi. «Yoʻq, erga tegmayman hali», degan qisqa javobni koʻndalang qilaverdi.

Oyisi bechora qancha yalindi: «Ha, xoʻp, birov senga
hozir erga tegasan, deyayotgani yoʻq-ku. Avval yigitning rangroʻyini ko'r, koʻnglini bil, keyin bir gap boʻlar», Feruza oyisining iltimosini eshitishni ham istamaydi. «Yo`q, dedimmi,
yo`q. Javobini berib yuboravering».




Ona avvaliga «qizimiz hali yosh, oʻqishni bitirsin», deb
oʻzini ovutdi. Mana, diplomini olishiga ham ozgina qoldi.
Lekin ahvol oʻsha — hamon sarkashlik qiladi.

Feruzani erka deyish notoʻgʻri. Ammo na oyisi, na dadasi uning gapini qaytara oladi. Ayniqsa, bir safar yomon boʻldi.
Feruza toʻrtinchi kursda oʻqirdi o`shanda. Mahalladosh bir
aspirant yigitdan sovchi keldi. Olim Akbarovich ham, Muazzam opa ham yigitning ota-onasini yaxshi taniydi: ko`p
bama`ni, oqil odamlar. Er-xotin maslahatlashib rozilik berdilar.
«Ha, endi Feruza yoʻq deyveradi. Qiz bola qachon, mayli,
shunga tegaman degan. Uyaladi-da. Oʻzining yigiti bo`lganda aytardi». Xullas, unashtirish rasm-rusumi boshlandi. Feruza
oʻqishdan kelib koʻrsaki, uyda begona ayollar, oyisi, xolasining
harakatlari boshqacha. Yuragi shuvillab oyisiga ola qaradi:

— Tinchlikmi?

Tovushi keskin chiqdi. Muazzam opa shoshib qoldi. Xolasi gapni ilib ketdi. Endi, qizim, dunyoning ishi shunaqa.
Ertami-kechmi, bari bir...

— Yo`q! — deb Feruza xolasini qayirib tashladi. —
Bo'lmaydi, to`xtating!

Onaizor boʻzardi, yuragi uvishib, a'zoyi badani boʻshashdi.
Tili kalimaga kelmadi. Xayriyat, singlisi shu yerda ekan. Yana
oʻsha joniga ora kirdi.

— Feruza! Jon qizim, gapni eshitgin. Endi to`xtatish uyat.
Oying bilan dadangni yuzini yerga qaratma...

— Yo toʻxtating, yoki bu uydan men chiqib ketaman.

Feruza shunday deb hovliga oʻtdi. Beton yoʻlakka baland poshnalarini qarsillatib darvoza tomonga yurdi. Mehmonlar oʻtirgan uy darvozaning ro`parasida, havo issiq boʻlgani
uchun derazalar ochiq, eshikdan kim kirib, kim chiqqani
ularga shundoq koʻrinib turardi. Feruza orqasidan birov




quvayotganday shaxdam yurib bordi-da, darvozani shunday
taraqlatib yoptiki. sovchi xotinlar cho`chib tushishdi.

Opa-singil bir-biriga hangu mang boʻlib tikildi. Muazzam opa qizining odatini bilgani uchun xayoli ming tomonga ketdi. Singlisi tasalli berdi.

— Qoʻying, opa, tashvish tortmang. Qayoqqa borardi,
keladi-da. Qiz bolaning shunday boʻlgani tuzuk. Sovchilar
oldida choy damlab yuradiganlardan asrasin...

Yoʻq, Muazzam opaning singlisi yanglishdi: Feruza qaytib kelmadi. Oʻsha kuni ham, ertasi ham, indin ham... Bungacha Muazzam opa bilan Olim Akbarovich o`zidan oʻtganini
o`zi biladi. Birovga aytguligi yoʻq — sharmandalik. Borishi
mumkin bo`lgan joyining hammasini surishtirib koʻrishdi, lekin
Feruzadan darak yo`q. Er-xotin kechasi bilan uxlamay uf
tortib chiqadi. Aksiga olganday oʻsha kezlari Olim Akbarovichnnng ishxonasiga yuqoridan komissiya kelgan. Ishda yarim
kechagacha qolib ketadi.

Axiri to`rtinchi kun deganda Feruza kirib keldi. Ona
bechora quvonganidan oʻzini tashlavorishiga sal qoldi. Yotoqxonada turadigan dugonasining oldiga ketgan ekan...

Shu-shu toʻy haqida, turmush haqida Muazzam opa ham,
Olim Akbarovich ham Feruzaga qoʻrqib-qoʻrqib gapirishadi.

Bir kuni ona-bola oʻzlari gurunglashib oʻtirishgan edi.
Muazzam opa yarim hazil, yarim chin qilib qizidan soʻradi:

— Feruza, manga rostini ayt, o`shanda nega yoʻq, deding?
Nega qochib ketding? U yigitning nimasi yoqmadi sanga?
Koʻrinishi tuppa-tuzuk, esli-hushli, mo`min-qobil, aspirant...

— Rostini aytaymi, — dedi Feruza ham onasiga tik
qarab,— uning ana shu moʻmin-qobilligi yoqmaydi. Aslida
bu moʻmin-qobillik emas, landavurlik. Aspirant deysiz, lekin
go`dakdan farqi yo`q, onasining chizigʻidan chiqmaydi. Doim




onasiga ergashib yuradi... Axir u qanday qilib oila boshligʻi
boʻladi?

Muazzam opa qizining mulohazasini ichida ma'qulladi.
Faqat unga sir boy bermadi. Birozdan keyin ta'naomuz dedi:

— Xoʻp, san istaganday yigitni qayerdan, qachon topamiz?

— Sizga og'irligim tushyaptimi, oyi! Shu uydan chiqib
ketsam qutulamanmi? — dedi Feruza jahl bilan.

Muazzam opa qoʻrqib ketdi. Qizi yana yoʻqolib qoladiganday unga yopishdi.

— Jon qizim, jahling chiqmasin, man bilan adangni
qiynama. Sandan boshqa suyanganimiz yoʻq. Yoshing o`tyapti,
nevara koʻrsak, degan orzumiz bor, axir.

Feruza oyisiga achindi, rahmi keldi. Ammo oʻz fikridan
qaytmadi.

— Xafa bo`lmang, oyijon, vaqt-soati keladi o`zi.

Undan keyin ham ancha-muncha sovchilar kelishdi. Qani
endi xoʻp deya qolsa.

Oxiri Feruza talabgorlari siyraklashdi. Muazzam opa
ichidan zil ketdi, lekin hech kimga bildirmaydi. Hatto eriga
ham aytolmaydi. Feruzaning esa parvoyi palak. Ishqilib, oxiri
baxayr boʻlsin-da...

Bugun yakshanba, nonushtadan keyin Olim Akbarovich
kiyina boshladi.

— Ha,— dedi Muazzam opa. Yoʻl boʻlsin?

— Bir-ikkita koʻriladigan obyektlar bor. Peshingacha
shularni bir aylanib kelay.

Olim Akbarovich chiqib ketdi, Feruza xonasiga o'tdi.
Anchadan beri diplom ishi yozish bilan mashgʻul edi. Ertadan
kechgacha kitoblarga koʻmilib oʻtiradi.

Muazzam opa u yoq-bu yoqni yigʻishtirdi. Televizor
qoʻydi-da, divanga yonboshlab biroz tomosha qildi. Yolgʻiz




oʻzi zerikdi. Bir bozorga tushib chiqsammikan, degan xayol
bilan oʻrnidan turdi, televizorni oʻchirdi.

Qo`ng'iroq jiringladi. Muazzam opa darvozani ochdi. Ikki
erkak, ikki ayol — hammasi begona. Ayollar qoʻlida tugun.

— Assalomu alaykum, — dedi ayollardan biri.— Feruzalarning uyi shumi?

Muazzam opa shoshib qoldi. «Kim boʻldi ekan bular?»

— Shu, shu... Kiringlar, marhamat.

Notanish mehmonlar ichkariga kirishdi. Muazzam opa
ularni oʻtqizdi-yu, Feruzaning oldiga shoshildi.

— Kim bular?

Feruza kuldi, kulib, yelka qisdi.

— Bilmasam...

Necha marta sovchi kelgan bo`lsa Feruza biron marta
kulish u yoqda tursin, hatto qovogʻini ochmagan. Buni oyisi
yaxshi biladi. Demak, bir sir-u sinoat bor.

— Xoʻp, deyinmi?

Feruza javobni qisqa qildi.

— O'zingiz bilasiz...

Tur oʻrningdan, choy qo`y, xolangga telefon qil, darrov
pochchang bilan yetib kelishsin. Aksiga olib adang ishga
ketgan-a.

Muazzam opa mehmonlar oldiga qaytdi. Feruza kitobni
shartta yopdi-da, duch kelgan tomonga otdi, sakrab turdi.
Qo'shiq aytgisi kelar, dili hayajonda edi...

Xolasi bilan pochchasi keldi, oradan ko`p oʻtmay Olim
Akbarovich ham yetib kela qoldi. Hammalari qoʻshni xonaga
toʻplanishdi. Muazzam opa vaziyatni tushuntirdi.

— Bular oʻzi kim, qayerdan ekan? Soʻrab bildingizmi? —
dedi Olim Akbarovich xotiniga.




— So'radim, oʻgʻli Feruza bilan birga oʻqirkan. Oʻzlari
Samarqandning qaysidir tumanidan ekan.

— Obbo, dedi xolasi burnini jiyirib,- endi kunimiz
qishloqma-qishloq, chang bosib o“tarkan-da. Qancha odamlardan, qanday yaxshi joylardan sovchi keluvdi, hammasiga yoʻq
deb, endi... Tanlab-tanlab tozisiga uchrapti, degani shu-da.

Zildek sukunat choʻkdi.

— Siz nima deysiz, boja? — dedi Olim Akbarovich.— Har
holda vrachsiz, turli odamlar bilan uchrashgansiz...

— Manimcha, shoshilmaslik kerak,— dedi boja mulohazakorlik bilan. — Biz ularni yaxshi tanimasak, bilmasak,
surishtirib koʻraylik. Toshkanlik bo'lsa boshqa gap edi.

Bu gap Olim Akbarvichning hamiyatiga tegdi. Lekin sir
boy bermadi.

— Surishtirishning ziyoni yo`q, albatta, — dedi Olim
Akbarovich, — umr savdosi-da. Lekin gap boshqa yoqda,
boja. Odamning yaxshi-yomonligi uning qayerdan ekanligiga
bogʻliq emas. Yaxshi-yomon odamlar hamma joyda ham bor.

Olim Akbarovich ota-onasini koʻrmagan, eslayolmaydi,
bolalar uyida tarbiyalangan. Avlod-ajdodi asli qayerlik ekanini
u oʻylab ham ko'rmagan. Shu bois u ba'zilarga o`xshab guzar
talashmaydi. Unga birovning qayerdan ekanligi ahamiyatsiz.
Shundanmi, ayrim oʻrtoqlari «Sen kosmopolitsan», deb unga
hazillashadilar. Buni bojasi ham biladi. Hozirgi gapini ham
o`sha changda tushundi-da, biroz jahli chiqdi.

— U holda bu yerda toʻplanib, tortishib o`tirishimizning
nima keragi bor? Feruzaning oʻzi javobini berib yuboraversin-da.

Bojasi ranjiganini Olim Akbarovich sezdi. Oʻziga qolsaku uni sira chaqirmasdi. Biron-bir masalada ochiq-oydin




maslahat yoki yordam berganini bilmaydi. Xotini esa doim
«kuyovni ham chaqiraylik», deb ming`irlashini qo`ymaydi.

— Har holda maslahatlashganimiz tuzuk-da, boja,— dedi
Olim Akbarovich sal past tushib.

— Shuning uchun shoshilmaylik, deyaptilar-da, — Feruzaning xolasi erining yonini oldi.

— Yana bir kelarsizlar, ungacha biz qarindosh-urugʻlar
bilan maslahatlashib qo`yamiz. Keyin aniq bir gap aytarmiz,
deymiz-da, boʻlmasa, — dedi Muazzam opa, keyin singlisiga
buyurdi: — Feruzani chaqir.

Feruza kirdi. Xulosani uzuq-yuluq qilib aytishdi.

— Xoʻsh, nima deysan shu gapga, qizim? — dedi Olim
Akbarovich. Rangi oʻchinqiragan Feruza hammani zimdan
kuzatdi. Dadasi, oyisi, xolasi uning og'ziga termilib turar,
faqat pochchasi yerga qarab oʻtirardi. Xulosa shuniki ekanligini Feruza sezdi. Pochchasi uni bir jiyaniga mo`ljallab yurardi.
Ilgariroq xolasi shunga shama ham qiluvdi. Ammo Feruza
eshitmaganga olgan edi.

— Oyi,— dedi Feruza onasiga qisinib-qimtingan holda, —
bular narigi ko`chada yoki qo`shni mahallada turishmaydi.
Hadeb kelaverishga ilojlari yoʻq.

Pochchasi boshini koʻtarib gʻuldiradi:

— Demak...

— Ha,- dedi Feruza keskin. — Shunday! Xoʻsh, nimani
surishtirib koʻrasizlar? Ada, sizga avlod-ajdodida sudlangan
odam yo`qligi. pochcha, sizga sogʻligi haqida spravka keltirib
bersa boʻladimi? Sizga-chi, xola, qanaqa spravka kerak?

Davra ahli dovdiradi, endi hech biri miq etolmay qoldi.
«Demak, hammasi tushunarli», deb o`yladi Olim Akbarovich. Muazzam opa esa qizining yana yoʻqolib qolishini o`ylab
jovdirar edi.




Mehmonlarni kechga tomon Olim Akbarovichning mashinasida kuzatib qo`yishdi...

uu

Feruzalarnikida boʻlgan ana shu majlisdan bir necha kun
oldin Sa'dulla qishlog'iga borgan, niyati xolis sovchilarni oʻzi
shaharga boshlab kelgan, oʻzi ularga yo`l koʻrsatib yuborgan edi.
Chindan qishloqqa bu galgi tashrifi xosiyatli boʻldi. Kelganini
eshitib, kechqurun opalari, pochchalari, amaki-yu togʻalari
yig'ilishdi. Miriqib gurunglashdilar. Har biri Sa`dulla bilan
dardlashishga orzumand, ammo hammasi anchagacha oʻz hasratini
supra qilib yoyish-u bir-biridan oʻpka-gina qilishdan boʻshamadi.
Hatto Sa'dullaning bor-yo'qligi eslaridan chiqib qolganday edi.

Bir mahal. Sa'dullaga ko`zi tushib qoldi chog'i, togʻasi dedi:

— Ey, jiyan, bulardiki har doim bir xil qo`shiq. Sen gapir.
Toshkenlarda nima gaplar bor. Obodmi?

Sa'dulla kulib qoʻydi.

— Rost, boyadan beri eski maqolimizni aytib yotippiz-a, —
dedi brigadir amakisi. — Senam indamay oʻtiribsan, Sa'dulla. Zerikib ketding-ov!

— Yoʻq, zerikkanim yoʻq, dedi Sa'dulla. Aslida zerikish u
yoqda tursin ichi tors yorilguday boʻlib ketgan, ammo tishini
tishiga bosib o`tirardi. Bois — bularning gapi, garchi umuman
olganda bu mashmashalar Sa'dulla uchun begona bo`lmasa-da,
har qalay hozir unga unchalik qizigʻi ham yo`q edi.

Deraza tagida yonboshlagan moʻylovdor pochchasi
suhbatga aralashdi:

— O`qishingizam tugay deb qoldi shekilli. Endi, nasib
etsa, ish qayerda boʻladi?

Sa'dulla chordona qurib oʻtirardi. Oyoqlari uvishib qolgan, uzatib yuborgisi kelar, lekin iloji yoʻq edi.




— Hozircha aniq emas, — dedi u. — Lekin aspiranturada
qolish niyatim bor.

— Aspiranturasi nima? — deb soʻradi keksaroq pochchasi.

— O'qish-da,— dedi togʻasi bilimdonlik qilib. — Olim
boʻlish uchun o`qiydi.

— Shuncha oʻqiganing bas-da, biz hali kerilib yuribmiz.
Sa'dulla tumanga sudmi, prokurormi boʻp keladi, deb.

Amakisi mo`ljalini moʻylovdor pochchasi ham ma'qulladi.

— Bu kishi toʻgʻri aytadilar. iloji boʻlsa shunday qilish
kerak. Tumanga sudmi, prokurormi bo`p kesangiz, bizargayam
yaxshi-da.

Shu koʻyi suhbat rovi-ravishi sudu prokuror va ularning
to'g`ri-notoʻgʻri ishlari xususida ketdi. Biri aytgan fikrni
ikkinchisi rad etadi, unisi oʻzinikini isbotlashga tirishadi, bunisi
yo`q yerdan g`alva chiqarmoqchi boʻladi. Xullas, o`zlari uchun
qilcha ahamiyatsiz masalalar ustida tortishib o`tirishdi. Yana,
avvalgidek, Sa'dulla bir chekkada qolib ketdi.

Soat oʻn ikkidan oshganda togʻasi «Ha-a, endi turaylikey, vaqt ham ancha boʻp qopti», dedi. Bemalolligi, ichining
kengligi bilan butun qishloqqa nom chiqargan keksa pochchasi «Nimasi kech? Birpas gurunglashaylik, boramiz-da, tun
uzoq», dedi. Biroq uning taklifi o`tmadi. Hamma baravar
o`rnidan turdi. Sa'dullaning akasi «Oʻtiringizlar, ha, borasizlar-da», desa ham hech kim quloq solmadi. «Ey, bularda
sabr-toqat bormi, birpas bir joyda bemalol gaplashib oʻtirolmaydi», dedi pochchasi. Hamma kulib yubordi. «Sizga qolsa
ertalabgacha oʻtirasiz ezilib», dedi tog`asi...

Davra tarqab, xonaga sukunat choʻkdi.

Otasi to`rda yostiqqa suyangancha, oq oralagan soqolini
silab, xayol surib o`tiribdi. Ko`rinishidan nimadir demoqchi,




ammo gapni nimadan boshlashni bilmay mulohaza yuritayotganga oʻxshardi.

— Joy solib beray bo'lmasa, — dedi onasi jimlikni buzib.
Otasi bu gapni goʻyo eshitmadi, o`zining muddaosiga koʻchdi.

— Xoʻsh, ulim, dedi salmoq bilan.— O`qishing ham
tugay, deb qopti. Bu, endi boshni ikki qilsak.

Sa'dulla avval indamadi, birozdan so`ng astagina:

— Oʻqish tamom bo`lsin-chi, keyin koʻrarmiz, — dedi.

— Oʻqisham boʻlaveradi, — gapga aralashdi akasi. — Ozgina
qopti buyog'i.

— Yigitning boshi ikki bo'lmaguncha moli ikki boʻlmas,
deydilar. Sen tengilarning oldi bola ko`rdi. Qishlog'imizda
yaxshi-yaxshi qizlar birin-ketin chiqib ketishyapti.

Otasi hamon oʻsha alpozda oʻtirar, savoliga oʻgʻlidan javob kutardi.

— Bu yoqda ukalaringni bo`yi yetib kelyapti, — dedi otasi
tag`in salmoqlab. — Birini uylash, birini turmushga uzatish
kerak. Ularning yoʻlini qachongacha to`sasan?

Sa'dulla oʻyga toldi. Nazarida vaziyat keskin, ayni chogʻda
oʻzi istagan holda edi. Rostdan ham qadrdonlariga aytmasa
dardini kimga aytadi? Hozir ayni mavridi, qolaversa, otaonasini ham tushunishi kerak. Oʻgʻli bor odamning koʻzi
qizlarda boʻladi-da. Bas hammasini ochiq-oydin aytadi. Bular ham shunga yarasha ish qilishadi... Lekin otasi koʻnarmikan? Enasi-ku indamas-ov, ammo otasi... Shaharlik oytovoqni boshingga urasanmi, desa-chi? Lekin boshqa iloj yoʻq.

U oʻylab-o`ylab bir qarorga keldi — koʻnglini yordi.

Shu asno har kim oʻz xayoli bilan qoldi. U zimdan avval
otasini, keyin onasi bilan akasini kuzatdi. Chehralaridan ular
ko`nglini, fikrini bilmoqni moʻ`ljalladi. Akasi beparvoroq edi,




onasi yuzida qanday boʻlarkin, degan shubha zuhurlandi,
ammo otasining ko`nglini anglash — qorongʻi uyga bosh
suqishday gap edi.

Sukunatni onasi buzdi:

— Ota-enasi bormi, nima ish qiladi?

Otasining xayolida ham shu savol charx urayotgan ekan
chogʻi, yalt etib Sa'dullaga qaradi.

— Bor ota-enasi... Enasi bog`chada ishlaydi... — Otasi-chi?

— Otasi bir xizmatchi-da...

Akasi indamadi, biroq otasi unga oʻtkir tikildi. — Nima
ish qilishini bilasanmi oʻzi? Bu savolga aniq javob bermaslikning iloji yo`q edi.

— На, — dedi Sa'dulla,- zamministr.

— Zamministr?

Akasining hayrati sababi quvonchmi yoki hadikmi — Sa'dulla bilolmadi.

— Zamministr degani ministr muovinimi? — dedi otasi.

— Ha-a...

— Juda katta odamakan-ku,-— dedi onasi astagina. Otasi
luqma tashladi.

— Osilsang baland dorga osil-da.

Sa`dulla bir qadar injildi. Yer ostida ilon qimirlasa biladigan
otasi buni sezdi, miyigʻida kuldi. Har holda u past-u balandni
osongina ilg`ardi. Mana shu fazilatidan yaxshi voqif odamlar
uni «Uyda oʻtirib osmondan oʻtgan turnaning yoshini, huv
lalmiga qoʻngan qush rangini aytib beradi», deb hazillashardi.

— Ota-enasi ko`namakan? — dedi akasi o`ychan, — bizar
oddiy kolxozchi odamlar boʻlsak.

Onaizor ichiga gʻulu tushdi. Axir, azaldan uning bitta-yu
bitta tilagi shuki, suyumli oʻgʻli yoniga kelsa!..




— Unga uylansang qishloqqa kemaysan-da. Oltiboy bovaning uliyam shahardan uylanib qop ketgan-ku.

Sa'dulla bir narsa deyishga ojiz edi. Har nechuk u masalaning bu tomonini oʻylab koʻrmagan ekan. U kimga uylanishidan qat'i nazar, aspiranturaga kirish, ilmiy ish qilish niyatida
edi. Biron joyda sudmi, prokurormi bo`lib ishlashga negadir
yuragi chopmaydi. Ayni chogʻda onasining savolidan keyin
tashvishlandi. Tushunarli, mabodo shaharda qolsa, baxti
chopib Feruzaga uylansa, buni albatta shu voqeaga bog'lashadi. Ajab emaski, qaynotasi tufayli shaharga oʻrnashdi, deguvchilar ham topilsa!

— Ko'ʻramiz-da, ena, non-nasiba, taqdir biladi, dedi
oʻychan holda.— Bordi-yu aspiranturaga kirsam, unda... birikki yil...

Otasi soqolini silagan ko`yi yer ostidan Sa'dullaga tundroq boqdi. Bu qarashdan Sa'dulla koʻp ma`no uqdi: «Kelib
boʻpsan, bu yoqqa. Xotin degani koʻp shirin-da, uning izmidan chiqish oson emas...»

— Qayerda boʻlsang ham ishqilib omon bo`l, dedi oxiri otasi bafurja.— Ollodan so`raydiganimiz faqat shu — tanijonlaring sogʻ bo`lsa bas. Bizar och qolayotganimiz yoʻq, ustiboshimiz but. Xudoga shukr, akang, opalaring bor.
Amakilaring, togʻalaring yonimizda. Bu yog`idan koʻnglingni
alag'da qilma. Faqat oʻzlaring yaxshi tursalaring, biz
borganimizda bir ogʻiz shirin soʻzlaringni ayamasalaring bas.
Lekin oʻzingga ehtiyot boʻl, ishingga pishiq boʻl, koʻringan
odamning gapiga kirib, lallayib yurma. Yigit degani sal keskir
boʻlishi kerak, qadamidan oʻt chaqnamagan yigitning yigitligi
bir pul... Qani, endi yotinglar. Ertaga bu yoʻlga chiqadi, dam
osin...




IX

Iliq may kunlari. Dov-daraxtlar, yo`lkalar, xiyobonlar
koʻm-koʻk. Tungi yomg'irdan soʻng havo buloq suviday toza.
Simirib toʻymaydi kishi. Daraxt barglariga, jonli toʻsiqlarga,
xiyobondagi turfa gullarga ilinib qolgan tomchi quyoshning
zarrin nurlarida olmosdek yaltiraydi.

Afsonalardagi qasrni eslatuvchi bekatga kirib kelgan elektrichka chuqur nafas olib toʻxtadi. Qator eshiklar baravariga
shig'illab ochildi. Sa'dulla «qasr»ning chap tarafiga — eskalator tomon yurdi. Shovillab otilayotgan favvoralar oldiga
chiqdi. Sa'dulla ro“parada toʻxtab, bir zum yengil nafas oldi.
Betoʻxtov sachrayotgan kumush tomchilar yuziga urilib kayfiyatini ko`tardi.

U maydon sari yurdi. Tevarakka fayz bergan turfa gullarni tomosha qilib zavqi toshdi. Beixtiyor xirgoyi qilib yubordi:
«Mana, bugun navroʻ“zi olam, yoʻllaringga gullar to“kaman.
Qaylardasan, sevikli erkam, qoʻlimda gul, seni kutaman...»
Yaqinida kimlardir qiqirlab kuldi. Yalt etib oʻngga qaradi.
Yoʻ`lak chetidagi skameykada oʻtirgan yigit-qiz peshonasini
peshonasiga qoʻyib piqirlashardi.

Xiyobon etakrog`ida nari-beri ohista yurayotgan Feruzaga koʻzi tushdi. Sergak tortib soatiga qaradi: oʻn ikkidan oʻn
minut oʻtibdi.

— Endi o`zimniki bo`ldi, kechikib borsam ham kutaveradi, dedingizmi,— dedi Feruza salom-alikdan keyin kulib.

— Hali qayoqda? Dadangiz bilan oyingiz ko`nishmapti-ku.

— Hech-da,- Feruzaning chiroyli ko`zlari suzildi.
Ko`nishmasa, patir sindirisharmidi.

Anhor sohili boʻylab «Paxtakor» stadioni tomon yurishdi.
Ular oldinlari har uchrashganda albatta kinoga kirishardi. Bu




safar na unisining, na bunisining xayoliga kino keldi. Ikkovi
ham sovchilik hangomasi toʻgʻrisida gaplashishni istardi.
Ckameykaga oʻtirishdi. Unga qariroq daraxt soya tashlagan
edi. To`yni buncha kechga belgilashibdi,— dedi Sa`dulla. —
Oʻrtada iyun-iyul bor hali. Avgust-a.

— Bir oy oldin-keyinidamas gap. Boshqa masala chiqib
turibdi. Sa`dulla qizga ajablanib qaradi.

— Xo'sh?

— To`ydan keyin qayerda yashashimiz adamlani qattiq
tashvishga solyapti. Qayerda turamiz oʻzi? Yotoqxonadami?deb kuldi Feruza.

— Nega endi yotoqxonada boʻlar ekan, ijaraga bironta
hovli-povli topamiz. Keyin men ishga kiraman, siz ishlaysiz.
Yo mening, yo sizning ishxonamizdan kvartira berib qolar.
Ijarada turuvchilar ozmi?!

Feruza anhor sathiga termildi. Sa'dullaning gapini tinglarkan, dadasi qanchalar kuyib-pishganini esladi. «Bir jihati
adamla haq. Dang£ʻillama hovli huvillab yotsa-yu, biz birovning
qosh-qovogʻiga qarab ijarada tursak... Adamla aytganlariday,
birga yashayversak nima qiladi?» Ko`nglidan kechgan bu
fikrlarni Sa'dullaga qay yoʻsinda aytishni bilmay gʻashlandi.

— Ijarada qiynalib qolaman, deyapsizmi? — dedi Sa'dulla.

— Gap qiynalish-qiynalmaslikda emas,- Feruza oqimdan
koʻz uzgisi kelmasdi,— u yoqda katta hovlida adam bilan oyim
yolgʻiz oʻtirishsa-yu, biz kimlarningdir eshigida koʻ`rpa-toʻshak
koʻtarib yursak... Eshitgan quloqqayam erish tuyiladi-da.

Ajabo, Feruza ne muddaoda? Buncha ehtiyotkorlik bilan nimaga shama qilyapti? Nahotki, uni... Yoʻq, unga yoʻl
qoʻymaydi. Aslo!

— Fikringizga yaxshi tushunmadim, Feruza?




Feruza Sa'dullaning jahli chiqqanini sezdi. Ilgaridan uning
odatini yaxshi biladi: birovga qaramlikni, kimningdir oldida
tili qisiq boʻlib qolishni istamaydi... Shu bois Feruza gap
ohangini sal yumshatishga urindi.

— Man hammasini tushunaman. Faqat adamlani gaplarini aytyapman, xolos... Chindan ham yo sizning, yo mening
ishxonamdan kvartira berar, shungacha...

Sa'dulla bari bir sal dag'allik qildi.

— Kechirasiz, Feruza, shu haqda boshqa gaplashmaylik.
Bilasiz, ichim tangroq, u yerda turolmayman. Ichkuyov —
kuchuk kuyov, deydilar.

Shu bilan bahs nihoya topdi.

Shomgacha aylanishdi, turli mavzuda suhbatlashishdi, shirin orzular, o`ylar... qanday yoqimli! Biroq tip-tiniq osmonda
ahyon-ahyonda bir burda qora bulut koʻrinib qolganidek, goh
yigitning, goh qizniig esiga boyagi masala — ijarada yashash
tashvishi tushar, shunda birdan tablari xira tortar edi.

Uchrashuvdan soʻng ular doim bir joyda — qoʻsh qavatli
g`ishtin maktab orqasida xayr-xoʻsh qilishar edi. O'sha manzilga yetib kelishganda vaqt shomdan oqqan, sharq tomondan
yap-yangi laganday yarqirab oy chiqmoqda edi. «Oy shom
yebdi-da», deb xayolidan kechirdi Sa'dulla.

— Xayr, dedi Feruza astagina.

Sa`dulla xayrlashmoq uchun qoʻlini uzatdi. Feruza ham.
Sa`dulla qiz kaftini kaftiga bosib, chaqnayotgan ko'zlariga
termildi. Momiqday yumshoq qo`lni qo`yib yubormadi. So`ng
uni asta o`ziga tortdi. Ilgari Sa`dulla salgina shunday harakat
qilsa, albatta keskin rad javobi olar edi. Bugun Sa'dulla hech
bir qarshilik sezmadi. Qizni yana yaqinroq tortdi. Ko`zlar hamon
bir-biriga qadalgan, lablar unsiz, yuraklar gup-gup urardi. Axiri




ko`zlari bir-birini koʻrmay qoldi. Beun, lekin intizor lablar
bir-biriga chippa yopishdi...

Olam bir nuqtaga jo boʻldi. Ular ham shu sirli nuqtaga
singidi. Tanlarini ilohiy bir sarxushlik chulg'agan mahalda
shundoqqina yonginalaridan sayoq bir mushuk miyovlagancha jonholatda chopib oʻtdi. Yigit ham, qiz ham beixtiyor
oʻzini orqaga oldi. Hatto Feruza yoqasini koʻtarib tufladi.

Mushuk koʻzdan yoʻqolib, atrofga jimlik cho“kkandan
soʻng ikkalovi ham baravariga qah-qah urib kulib yuborishdi...

кж

Toʻy «Zarafshon» restoranida oʻtdi. Kimlar kelmadi-yu,
kimlar nutq soʻzlamadi. Nutqlar, hamdu-sanolarning asosiy
qismi Olim Akborovichga qaratildi. U kishining odamshavandaligi, ishbilarmonligi, uddaburonligi, koʻngli ochiqligi,
mehribonligi — xullas, o`zida bor-yoʻq barcha xislatlari qaytaqayta tilga olindi. Notiqlarning deyarli hammasi o`z soʻzini
«Mana shunday olijanob odamgina mana shunday ajoyib toʻy
qilishi mumkin, xolos», deb tugatdi. Olim Akbarovich
muhtasham zalning bir chekkasida, o`n-o`n besh kishi
quroshvida savlat toʻkib o`tirardi, koʻrinishidan bu maqtovlardan huzur qilardi.

Sa'dulla barini sezdi, har kalomga e'tibor berdi, Biroq
nima deya olardi. Ba`zi qitmir oʻrtoqlari erta «Sening toʻying
boʻldimi yoki Olim Akbaroviching yubileyimi?» deb kesatishini
o`ylab ichidan zil edi. Asta Feruzaga qaradi. U oppoq harir
liboslarga burkanib oʻtirar, boshini quyi egib, koʻzini bir
nuqtadan olmasdi.

Toʻy boshqaruvchi mikrofon orqali jarangdor ovozda e'lon
qildi: «Endi soʻz kuyovimizning qadrdon doʻsti, kursdoshi




Chori Egamovga». Tabriklovchilar uchun moʻljallangan ikkinchi mikrofon Choriga tutqazildi.

— Men Olim Akbarovichning yaxshi odamligiga shubha
qilmayman. Lekin bu yerda asosiy gap kelin-kuyov, ya'ni mening kursdoshlarim — Sa`dulla bilan Feruzaxon haqida borishi
kerak, deb oʻylayman.

Chori bir zum toʻxtab qoldi. Goh u stoldan, goh bu stoldan «Kayfi oshib qopti», «Yiqilib tushmasa edi», «Bunaqalarni sayratib qo`yishning nima keragi bor edi», degan luqmalar
yangradi. Pichinglarni Sa'dulla bilan Feruza ham eshitdi.
Sa'dulla butun vujudini koʻzga aylantirib Choriga tikildi. Kayfi
oshganligini sezmadi, u bilan besh yil bir xonada yashadi-ku.
Uncha-munchaga mast boʻladiganlardan emas, keyin u
me'yorini, oʻzini qayerda qanday tutishni biladi.

— Men Sa'dullaniyam, Feruzaniyam besh yildan beri bilaman,— deb soʻzini davom ettirdi Chori.— Ikkovi bir-biriga juda
munosib, Oʻylaymanki, bular hamma havas qilsa, oʻrnak olsa
arzigulik oila quradilar. Oilada baxtli odam hamma joyda, hamisha
baxtli degan ekan buyuk yozuvchilardan biri. Men Sa'dulla bilan
Feruzaga faxrlanishga arzigulik oilaviy baxt istayman.

U oʻtirmasdan qadah koʻtardi...

Soat o`n ikkidan oshganda toʻy oxirladi...

Sal avval Olim Akbarovich bilan Muazzam opa qattiq
turib olishdi: «Hech qursa biron hafta shu yerda turinglar.
Restorandan chiqib birovning hovlisiga borish eshitgan
qulogʻ-u koʻrgan ko`zga xunuk. Keyin bir gap bo`lar, chiqib
ketarsizlar kvartiraga...» Feruza yo'q deya olmadi. Ota-onasi
istagini yotig'i bilan Sa'dullaga ham tushuntirdi. «Bir
haftagina... Keyin bizni hech kim tutib turolmaydi». Sa'dulla ko`p andishalarga borib, koʻndi.




Mana, endi oson tob tashlaganiga pushaymon...

Restoran eshigidan sal nariroqda qantarirli mashinaga
o'tirishayotganda kimningdir «Iye, ichkuyovmi?» degan o`tkir
savoli qulogʻiga chalindi va yuragini xanjarday teshib oʻtdi.
Lekin hozir unga dodini aytolmaydi, ahvolini tushuntirolmaydi. To`y chog`ida kelin-kuyov na yaxshi gapga, na yomon
gapga qoʻshiladi, toʻg`rimi yoki noto'g'rimi, indamay eshitib
oʻtiraveradi. Nega ular to'y davomida og`ziga tolqon solganday jim oʻtirishi kerak! Unga-bunga qarayverish ham odobdan emasmish. E, o'rgildim bunday odobdan? Nomi odob-u
asli o`zi qolip-ku! Hamma o`ynab-kulsa, qahqahlashib oʻtirsa,
yeb-ichsa mayli. lekin shu tantanalarga sababchilar hatto ortiqcha kulishi ham mumkin emas emish. Kim oʻylab topgan
bu qonunni? Qaysi dononing kigiz kitobidan chiqqan?

Agar istihola qilishga majbur boʻlmasa hozir Sa`dulla haligi
kishiga boplab javob berardi: «Iye, aka, nima deyapsiz? Ichkuyovlikka da'voyim yoʻq aslo. Feruzaning ota-onasi koʻngliga qarab
uch-to`rt kungina turmoq uchun boryapman. Aslida eski shahardan
ijaraga uy topib qo`yganman. Uch yuz so`m berib remont ham
qildirganman», der edi. Bu gaplar ichida qat-qat taxlangan koʻyi
mashinaga oʻtirdi. Shovqin-suron, qiy-chuv, baqiriq-chaqiriqlar
ostida mashinalar karvoni yoʻlga tushdi...

Olim Akbarovichning moʻljali boʻlakcha edi. U avvaliga
bir hafta deb, keyin yana muhlatni uzaytirmoqchi, shunday
qilib asta-sekin qizi bilan kuyovini batamom oʻz hovlisida
olib qolmoqchi edi. Bu fikri qisman Muazzam opaga ayon,
ammo boshqalarga qorong'i, tanish-bilish, qarindosh-urug'lar hafta-oʻn kunda ko`chib ketisharmish, deb yurardi.

Sa'dulla uchun esa oʻsha bir hafta ham ming azobda
kechdi. Buning ustiga hali ishga tushmagandi. Ertadan kechga



cha bekor. Qaynotasi-ku oʻz yumushi bilan mashg`ul, biroq
qaynonasi ta'tilda, kunboʻyi uning yuziga termilib oʻtiraverish — kuyov uchun bundan ortiq jazo bormi? Qafasdagi
bedana ham Sa'dulladan erkinroq sezsa kerak o`zini.

U ikki kun uyda oʻtirdi. Uchinchi kun nonushtadan keyin
kiyina boshladi.

— На, dedi Feruza. — Yo'l boʻlsin?

— Bir aylanib kelay, yuragim siqilib ketdi.

— Man bilan zerikyapsizmi? Sa'dulla Feruzaning koʻzlaridan o`pdi;

— Siz bilan hech qachon zerikmayman, jonim. Lekin bu
yerda qandaydir noqulay. Tezroq koʻchib keta qolaylik.

Sa`dulla ko`chaga chiqdi. Boradigan joyi notayin. Yotoqxonaga boray desa, hozir kim bor u yerda. Hamma ta'tilda.

O'ylab-o'ylab Eski shaharga — kvartirasiga bordi. Hovli
toʻzib yotibdi. «Kampir ham anchadan beri yo`qmi, deymanda. Egasizday boʻp qopti». Oʻng tomondagi ikki xonali uy
derazalarini ochib, havosini almashtirdi, o`tirib sigaret chekdi. Keyin yechinib u yoq-bu yoqni tartibga soldi, rezina ichakni
vodoprovodga ulab shilqillatib suv sepdi. Axlatlarni bir
chekkaga uyib qo'ydi. Muzday suvda yuvindi-da. ichkari kirib karavotga cho`zildi.

Keyingi uch-to`rt kun ichida birinchi marta miriqib
uxladi.

Ammo bir payt bosriqdi. Va hadeb kulimsirayotgan Salimaga roʻpara boʻldi. Salimani koʻrmaganiga ikki yildan oshdiyov. Hech xayoliga kelmagan, fikr-yodi boshqa narsalar bilan
band bir kunda tushida bezovta qilsa... Yana qanaqa holda
deng — ikkovi oqshom chog'i qayragʻoch ostidagi suvi qurib
qolgan hovuz ichiga kirib, butalar panasiga bekinib uning




sochlarini silab, yuz-koʻzlaridan oʻparmish. Salima hech
qarshilik koʻrsatmas, Sa'dullaning quchogʻiga battar singib
borar emish. Yolg`izoyoq yo`ldan oyoq tovushi eshitilibdi.
Feruza emish. Sa'dulla qotib qopti. Salima: «Ha, tortib
olganing yetmaganday, shu yerdayam hozir boʻldingmi?»
Feruza yigʻlab chopib ketibdi. Sa`dulla: «Feruza! To`xtang.
Feruza!» ortidan yuguribdi.

O`z ovozidan cho`chib uygʻondi. Oʻrnidan turib, xomushlangancha oyogʻini karavotga osiltirib o`tirdi. Gʻalati tushni
o`yladi. Biron-bir ma`no topolmadi. «Ey, tush-da, shungayam
bosh qotirib o`tiribmanmi. Nimalar kirmaydi tushga...» Hovliga
chiqib yuvindi. «Endi borish kerak. Feruzayam zerikib oʻtirgandir».

Sa'dulla istar-istamas qaytib kelganda Olim Akbarovich
hovlidagi kresloda yastanib oʻtirgancha jurnal varaqlar,
Muazzam opa esa televizor tomosha qilardi.

— Keling, oʻgʻlim, dedi Olim Akbarovich bosiqlik bilan. Sa'dulla rahmat aytib kursiga oʻtirdi. Allanarsalar haqida
ezmalangan koʻyi Muazzam opa dasturxon yozdi. Feruza
chinni kosalarda shoʻrva suzib keldi. Gangur-gungur suhbat
ustida bafurja ovqatlanishdi. Dasturxonga fotiha o`qilgandan soʻng qaynotasi nechundir to`ydan gap ochdi.

Xoʻsh, toʻydan xursandmisizlar? — deb soʻradi salmoqlab, tabassum bilan.— Yo kamchilik boʻldimi?

— Yoʻq, dedi Feruza astagina.

«Siz qanday fikrda?» deganday Olim Akbarovich Sa`dullaga qaradi. Sal xijolat chekkan Sa'dulla hammasi joyida
ekanligiga ishora qilib bosh irg`adi.

— Qarindosh-urugʻlaringiz, o'rtoqlaringiz molodes ekan,
juda yaxshi xizmat qilishdi, azamatlar.




Olim Akbarovich chertib-chertib, dona-dona qilib gapirardi. U ellik beshda, lekin yoshiga qaraganda qariroq koʻrinadi. Sababki, toʻngʻich oʻgʻli vafot etgandan keyin birdan
o`zini oldirib qoʻygan. Shoʻrlik yigitchani oʻn yasharligida
koʻchaga oʻynab chiqqanda mashina urib ketgan ekan. Bu
fojia Olim Akbarovichdan ham ko`ra Muazzam opani ko`proq
qaritib yuborgan. Garchi sochlari oqargan, koʻrgan odam
oltmishdan oshgan xayol qilsa-da, Olim Akbarovichning
gaplari oʻktam, harakatlari chaqqon, yuzlaridan doim qon
tomib turardi. Basavlat gavdasiga kulrang kostum shunday
yarashadi, shunday koʻrk va salobat bag'ishlaydiki, unchamuncha odam uning oldida soʻzidan adashib, dovdirab qoladi.

— Ha, aytganday, — dedi Olim Akbarovich, bir narsa
esiga tushganday sergak tortib.— To`y kuni soʻzga chiqqan
oʻrtogʻingiz qayerdan, oʻgʻlim? Otini nima deyishdi?

Chori,— dedi Sa'dulla ajablanib.— Egamov, Surxondaryodan.

— Sal mahmadonaroq yigitmi, deyman-da.

Sa'dulla yelka qisdi. Uning oʻrniga Feruza javob berdi.

— Yo`q, unaqamas. Juda yaxshi bola.

Olim Akbarovich qiziga qarab kinoyali kuldi.

— He, qizim. sen odamlarni qayoqdan bilasan. Odam
olasi ichida, deydilar.

Qadrdon joʻrasi shaniga aytilgan bu gap Sa`dullaning
izzatiga tegdi. Ammo betga chopgani jur'at etmadi. Bir tomoni yangi kuyov...

— Yoʻq, — dedi sekin, — Chori unaqalardan emas, Feruza
toʻg'ri aytadi, u juda yaxshi yigit. Og`ir-vazmin, mulohazali.

Sa'dulla tovushini koʻtarmadi, biroq hayajonlangani,
qaysidir darajada qizishgani soʻzlash ohangidan sezildi. Buni
Olim Akbarovich fahmladi, lekin bilmaganga oldi.




— Unday boʻlsa tuzuk,— dedi salmoqlab.

Olim Akbarovich Chorini nega surishtirayotgani xususida
hozir Sa'dulla o`ylab ham oʻtirmadi. Betizgin xayolida boshqa
mulohaza charx urar, shuni qaynotasiga qanday aytish yoʻlini
qidirardi.

Oraga ogʻir sukunat choʻkdi. Televizorda paxtakorlarga bag`ishlangan koʻrsatuv tugab, «Anna Karenina» kinosi boshlandi. Qachonlardir romanni oʻqigan edi, daf'atan uning ilk jumlasini
esladi: «Baxtli oilalarning hammasi bir-biriga o`xshaydi, baxtsiz
oilalarning esa har biri oʻzicha baxtsizdir».

— Siz ko`rasizmi kinoni?

Sa'dulla qaynotasi savoliga mujmalroq javob berdi. Olim
Akbarovich «Boʻpti, men dam olaman, sizlar tomosha
qilinglar», deb oʻrnidan turmoqchi edi, Sa'dulla soʻz qotdi.

— Olim Akbarovich, — u bir necha marta dada deyishni
mo'ljalladi, ammo sira tili bormadi.— Siz bilan... maslahat
qilmoqchi edim.

Faqat Olim Akbarovich emas, Muazzam opa bilan Feruza ham Sa'dullaga yuzlandi.

— Xo'sh, o`gʻlim, eshitaman.

— Agar ruxsat bersangiz, biz ertami-indinmi...

Sa'dulla fikrini oxiriga yetkazmasdan Olim Akbarovich
barini tushundi. Va kuyovini shartta siltab tashladiki, oʻtkir
oybolta tol xivichni kesib tushganday boʻldi.

— Nima, bu yer sizga yoqmayaptimi?

— Gap unda emas... Sizlarni hadeb bezovta qilishning nima
keragi bor. Siz koʻchadan charchab kelasiz. Uning ustiga
hademay men ham, Feruza ham ishga tushamiz. Shuning uchun
vaqt borida ko`chib, joylashib olsak, deb o`ylagandim.

Olim Akbarovich kresloga yastangan koʻyi sukutga toldi.
Sa'dulla sabrsizlik bilan javob kutardi.




—– Отипап теп даге И етағтап, — endi Olim Akbarovich boya dag'allik qilgan odamga sira oʻxshamas, tovushi
muloyimlashib qolgan edi.

— Lekin, menga qolsa, hozircha shoshilmaganlaring tuzuk. Qani avval ishni boshlanglar, ogʻir-yengilga koʻnikinglar. Keyin men oʻzim oʻrtoqlarga aytib kvartira toʻg`rilatib
beraman. Birovning eshigida sig'indiday boʻlib yurish... Mening
qizim bilan kuyovim shunaqa holda yursa uyat-ku... Ungacha
shu yerda bemalol turaveringlar. Bu hovlini, bu uylarni biz
nima qilamiz. — U turfa gullar bo`yiga ko`milgan keng hovliga,
qator uylarga ishora qildi.— Kim sizlarga xalaqit beradi?

— Hammasi to`g'ri, Olim Akbarovich, biroq oʻzingizdan
qolar gap yoʻq...

Olim Akbarovich ogʻir qo`zgʻaldi.

— Yaxshi, oʻylab koʻraylik. Hali vaqt bor shekilli. Qovogʻidan qor yogʻilgancha u xobgohga yoʻnaldi. Hamma gapdan
voqif boʻlgan Muazzam opa bilan Feruza miq etmay o'tirishar, ataylab televizorga termilib olishgan edi.

Oʻsha kechasi Sa'dulla Feruzaning ogʻzini poyladi. Dadasi bilan boʻlgan suhbat haqida oʻz fikrini bildirar, deb
oʻyladi. Lekin Feruza lab yormadi...

Olim Akbarovichning biroz tundlashgan qiyofasi ham,
Muazzam opaning goh yalinib-yolvorishlari, goho achchiqtiziq gaplari ham Sa'dullaning koʻnglini yumshatmadi, uni
fikridan qaytarolmadi. Oʻsha suhbatdan soʻng oradan besh
kun oʻtgach, ular ijaraga chiqib ketishdi.

ku

Ijarada yashash — osonmas. Taqdirning bu azobi nimaligini boshidan oʻtkazgan biladi. Uy egasi sal insofliroq boʻlsaku, bir navi-ya, ammo shallaqisiga yoʻliqsang rasvo-da!




Qarangki, ular xuddi shunaqasiga — yetmishdan oshgan ezma
kampirga duchor boʻlishdi.

Ana-mana deguncha oradan toʻrt oy o`tdi. Lekin toʻrt
oy to`rt yildan ham ko`proq tuyildi. Kampirning gʻalati odati
bor: Sa'dulla bilan Feruza chiqib ketishi bilan u ham darvozani qulflab qizinikiga jo'naydi. Ular uyga kirishi hamono
xuddi bir joyda kuzatib turganday orqalaridan yetib keladi.
«Ana, oyingiz hozir-u nozir», deydi Feruza Sa'dullaga.
Kampiri tushgur dahlizdagi stulga bemalol oʻtiradi-da,
sumkasidan sigaret chiqaradi:

— Voy, jonim-ey, charchab ketdim-ey, otam, gugurtingizni bering, bitta chekib olay, keyin uyimga ketaman.

Sa'dulla gugurt uzatadi. Kampir qutichasiga shunday
qoʻlini tiqadi-da, nechta dona chiqsa hammasini birdan povv
etkizib yoqadi. Sigaretni burqsitib tutatadi, so`ng bafurja
oʻchiradi.

— Dadangiz, ayangʻiz yaxshi yurishiptimi, onam? — deb
Feruzadan hol-ahvol soʻraydi. Feruza qisqa qilmoq niyatida
«Rahmat, rahmat. Salom aytib yuborishdi», deb qoʻya qoladi. Ammo kampir shu bilan tugatmaydi. — Bir piyola suvingizdan bering, otam. Yuragim oʻlgur oʻynab ketyapti. Charchadimmi yoʻlda, nima balo. — Sa'dulla piyola tutadi. U
suvni g`ult-g'ult etkizib ichadi-da, miriqib sigaret tortadi.
Kampir suvni yutoqqanday shimirib ichishi Feruzaning
koʻnglini aynitadi. Shu bois qo`liga piyolani olishi bilan Feruza
ichkari xonaga, bir narsani bahonalab, kirib ketadi. Chanqovini bosib olgan kampir esa toʻxtagan joyidan diydiyosini
davom ettiradi. — Hozir kelayapman deng, otam, bir
qoʻshnimiz bor, oti Tolmas, shuni koʻrib qoldim. Ha, oyi,
qalaysiz, sog`ligingiz joyidami, deydi. Yuragim shuvillab ketdi,




deng, bu baloga yoʻ`liqqur bekorga soʻramaydi, bir baloni
biladi.

Sa'dulla unga taskin bermoq niyatida:

— Shunchaki soʻragandir-da, sizni hurmat qilib,—deydi.

— Yoʻq, siz bilmaysiz-da. uni, otam, u bekorga so`ramaydi. Bir baloni biladi.

Sa`dulla bilan Feruza koʻchib kelibdiki, kampirning
og`zidan hovlisi tushmaydi. Erta-yu kech hovlimni birov olib
qo`yadi, degan xavotirda yuradi. Qizlarining unisi qoʻyib bunisi,
bunisi qoʻyib unisi yolvoradi: «Oyi, yuring, yolg`iz bu yerda
nima qilasiz? Hovlini sotaylik, oʻzi hammayog'i toʻkilib yotipti,
uning ustiga hademay buzadi». Yo`q, qayoqda. kampirning
ko`ziga bu chordevor Bogʻi Eram boʻlib ko'rinadi. Bundan
bir necha yil ilgari qoʻshnilardan biri hazillashib: «Oyi, endi
qizingiznikiga koʻchib ketavering. Hovlingizni mahalla komiteti
falonchiga sotgan», deb bola-chaqasi koʻp Hojiahmad degan
bir kishi nomini aytgan ekan. Shu-shu kampirning nazarida
hozir o`sha odam kelib: «Chiq hovlidan, endi sening haqing
yo`q!» deydiganday tuyilaveradi. O`shandan beri koʻcha-koʻyda
birov hol-ahvol soʻrasa ham koʻngliga shubha tushadi. «Bu
bekorga so'ramayapti, bir baloni biladi», deb turib oladi.
Qizlarinikiga ham ko`p bormaydi, borsa ham bir kecha yo
yotadi, yo yotmaydi, darhol qaytib keladi.

Gumonini Sa`dulla bilan Feruzaga to`rt oy davomida
necha marta aytganini hisoblash uchun ancha-muncha qiynalishga toʻgʻri keladi. Ezma kampirning hovlisi ham. uning
shu joy-jalolni deb kuymanishi ham koʻngillariga zig`ir yog'day
urib ketgan.

Sa'dulla-ku tishini tishiga bosib chidaydi, boshqa iloji
yo`q, ammo Feruzadan xavotirlanadi. «Turmayman bu yerda!




Anov jodugarning hasrati jonimga tegib ketdi!» desa, u nima
qiladi? Yana qayerdan joy qidiradi, kimning eshigiga sargʻayib boradi? Lekin hozircha Feruza indagani yo`q — dardi
ichida!..

Hammadan shanba yomon. Feruza ilgari bu kunni juda
yaxshi ko'rar, orziqib kutardi. Ertasiga dars yoʻq, istagancha
televizor ko`rish, radio yoki magnitofon eshitish mumkin edida. Bu yerga koʻchib keldi-yu, shanbaning turgan-bitgani
azobga aylandi. Sababi — u shanbada ishga bormaydi. (Feruza shahardagi korxonalardan biriga yurist bo`lib ishga kirdi, Sa'dulla esa fakultetda oʻqituvchi boʻlib qoldi. Birinchi
yil ishlayotgani, ham yaqinda uylanganini hisobga olib, bu
yil uni paxtaga yuborishmadi, fakultet tashvishlari ham yetibortardi.) Kampir ertadan-kechgacha oldiga kirib olib gap
sotadi. Sigaretni esa birini ikkinchisiga ulab chekadi. Feruza
uning javrashlariga koʻpda e'tibor bermaydi, biroq kampir
shu qadar sezgirki, suhbatdoshi ne ko`ydaligini darrov bilib
oladi. E'tibor berib tinglamay koʻrsinchi, qoladi baloga.

Kampir, ogʻzidan sigaret tushmagani ustiga, (o`zining
aytishicha, oʻn uch yoshida chilim chekishdan boshlagan ekan)
qishin-yozin vodoprovoddan sovuq suv ichadi. Uncha-muncha
ovqatni nazari ilmaydi: osh, do`lma, manti-yu qazidan gapiradi. Tagʻin muttasil ishtahasi yoʻqligidan noliydi: «Bir lagan
oshlarni ko'rdim demasdim. Bir oʻtirishda ikki kilo asal
yeganman. Qani endi u vaqtlar?»

Bir kuni — oʻshanda ham shanba edi, Feruzaning oldiga
kirdi-da, yana hovli mojarosini boshladi.

— Endi hovlimni hech kim ololmaydi, onam, — dedi
irshayib. Bu gap Feruzani ham qiziqtirdi.

— Nega? Nima qildingiz?




— Hovlimni olmoqchi bo`lgan Hojiahmad bor-ku, oʻshani
bopladim. Kecha bir hovuch tuproqda lo`li dam solib berdi.
oʻshani hovlisiga sochib yubordim.

— Endi nima bo'ladi? Kampir beo`xshov iljaydi.

— U loʻlini bilasizmi, oʻzi, juda dami o`tkir-da, xohlagan
odamini xohlagan hayvonga aylantirib qo`yadi.

Feruza yayrab kuldi. Kampir joni chiqqudek boʻlib bo`zardi. Dunyoda eng yomon koʻrgani — gapiga kulgan odam.
Hozir Feruza ham koʻziga baloday koʻrindi. Bu odatini Feruza bilardi. Shu bois darrov oʻzini qoʻlga oldi, kulgidan
tiyildi. Jiddiy turib soʻradi:

— Hojiahmad akani nima qilmoqchisiz. oyi?

— Eshshak! — dedi kampir astoydil.

— Boplabsiz,— dedi o`zini zo`rg`a bosib.

Kechqurun Sa'dullaga kampirning muddaosini kula-kula
so`zladi.

— Hali ertaga Hojiahmad akani odamlar eshak holida
ko'rishsa-ya. — dedi Sa'dulla tizzasiga shapatilab, qah-qah
otib.

Ertasi ertalab — yakshanba emasmi, bemalol uxlab
yotishgandi, eshik qattiq-qattiq taqilladi. Baravar cho'chib
uyg`onishdi. «Kim ekan?» Sa'dulla apil-tapil kiyindi-da,
eshikni ochdi. Ostonada kampir turardi. Vajohati qo`rqinchli, ko`zlari ola-kula. Tinchlikmi, oyi? — dedi Sa'dulla.

— E, baloga Hojiahmad yo`liqsin! — dedi u taklifni kutmay
o`zini ichkariga urarkan.

Rang-quti uchgan kampir odatdagidek stulga bemalol
o`tirdi-da, sigaret tutatdi. Hojiahmadni oʻgʻirchaga solishi
bilan eslariga haligi hangoma tushdi. Kampir sigaret tutunini
puflay-puflay javradi:




— Ertalabdan beri ko`chada oʻtiribman, baloga yoʻliqqur
Hojiahmadni poylab. Hozir koʻrdim, oʻtib ketdi, odam, otam.
odam. eshshak boʻlmapti.

Sa`dulla bilan Feruza o'zini tiya olmadi, kulib yuborishdi. Kampir ularga oʻqrayib qaradi-da, jahl bilan tashqari yurdi.
Eshikni qars yopdi. Tashqaridan qarg`ishi eshitildi: «Sanlaram
baloga yoʻliqlaring!..»

Koʻpincha Sa'dulla kechasi allamahalgacha kitob titkilab, nimalarnidir yozib-chizadi. Ba'zan Feruza ham ishxonasining tugatolmagan ishlarini olib keladi. Tovuq qoʻndog'iga kirmay yotib oladigan kampir bir uxlab turib hovliga
chiqadi. Qarasa, bularning chirog`i yoniq, ostonada qaqqaygancha ovozining boricha baqiradi: «Hoy, olim, chiroqni
oʻchir! Yarim tungacha katta lampochkani yoqib oʻtiradi-ya.
Qorong'ida bir-birini ko`rmaydimi, nima balo. Bu qurib ketkurning shig'illab aylanib pul ishlashini oʻylamaydi, bu palakatlar».

Izza yegan Sa`dulla bilan Feruza bir-biriga qarab jilmayishdan
nari oʻ“tolmaydi. Dag'dagʻa qilayotgan kampirga indashmaydi.

Ammo sabr-toqatning ham cheki-chegarasi bor-da. Goho
chidayolmay ketgan Sa'dulla hovliga otiladi: «Muncha chinqirasiz! Pulini o`zim to'layman. Boʻldimi?!» Shunda baqirish
uchun kampirga yana bahona topiladi: «Yuragimni yoray deding-a! E, kekirdagingni cho'zmay baloga giriftor boʻl! Pulini toʻlarmish! Isqotni toʻlaysan... Voy, yuragim-e€y...» U
vaysab-vaysab uyi tomon lo`killaydi.

Yaxshiki, iddao, poʻpisa-kesatishlarni Feruzaning ota-onasi
eshitmaydi, bilmaydi. Agar bu oldi-qochdidan xabar topishsa,
erka qizlarini bir soat ham bu chordevor ichidagi yalmog'iz
changaliga tashlab qo'yishmasdi.




Bir kuni ota-onasi Feruzani astoydil o`rtaga oldi. Yumshoq,
katta kresloga cho`kib oʻtirgan Olim Akbarovich xotiniga qarab
tomoq qirdi. Xiyol xomushlanib o`tirgan Muazzam opa:

— Feruza, qizim, — deb murojaat qildi asta. — Rangroʻyingga qara.

Televizor koʻrayotgan Feruza yalt etib oyisiga o`girildi:

— Rang-ro`yimga nima qipti?

— Doim balanddan kelasan. Yeyish-ichishingni tayini yoʻq.
Ahvoling — it yotish-u mirza turish. Odamlarning ogʻzida mishmish gap.

— Odamlarning biz bilan nima dardi bor? Biz hech kimning ishiga aralashayotganimiz yoʻq-ku.

Olim Akbarovich hamon jim, goʻyo bu suhbat oʻziga dahlsiz. Nigohi ekranda, biroq hech narsa koʻrmas. eshitmas, xushfikri xotini bilan qizi suhbatida edi. Aslida u so`zsiz harakatlari, ma'nodor yoʻtalishlari bilan gurung ravishini boshqarib
borardi. Buni Feruza ham sezib turibdi, lekin tutilmagan —
oʻgʻri emas, degandek, dadasiga qarshi biron nima deya olmas,
nima e'tirozi boʻlsa, hammasini oyisiga otardi. Erining rolini
ijro etayotgan Muazzam opa esa oʻz vazifasini goh qoyillatib
bajarar, goh Feruzaning kutilmagan, asosli mulohazalariga javob
topolmay dovdirab qolardi.

— Nega odamlarning ishi bo`lmas ekan? — dedi ovozini
bir parda baland koʻtarib. — Sen aytaverasan-da. Odamlar
bilan hisoblashmay koʻr-chi. Hozir hamma ogʻzi bilan yuradi.
Uning ustiga kimning qizi ekaningni bilasanmi? Adang saning
qaynatangga o`xshagan qishlogʻidagi toʻrtta choldan boʻlak
hech kim tanimaydigan faqir odam emaski, hech kimning
ishi bo'lmasa. Bilasanmi oʻzi adang kim? Olim Akbarovich!
Butun respublika taniydi. Yuzlab odamlar bir imosiga mah



tal.— Olim Akbarovich ogʻirligini kresloning u yonboshidan
bu yonboshiga tashladi-da, yoʻtalib qo`ydi.— San shularni
hech oʻylaysanmi o`zi?

— Hammasini bilaman,— dedi Feruza.— Adamlani kim
ekanliklariniyam bilaman, yosh bola emasman, axir. Lekin
sizlarni nima buncha tashvishga solyapti? Shunga aqlim
yetmayapti. Kuyovingiz ishlasa, man ishlasam... Ijarada tursak
nima qipti? Bizga oʻxshab ijarada turganlar ozmi? Hammasi
vaqtincha-ku! Asta-sekin uy ham boʻlar, boshqa narsalar ham.
Axir sizlar ham mana shu uy-joyga, mana shu narsalarga
birdan erishmagangdirsizlar.

Olim Akbarovich televizordan koʻz uzmagan holda luqma
tashladi:

— Rayispolkomda uyning kalitini tayyorlab kutib oʻtirishgan emish. Sa'dullavoy bilan Feruzaxon kelib olib
ketishsin deb.

Feruza dadasiga ginali qaradi. Kinoya yuragini achitib
ketgan edi. Nogoh miyasidagi alamli gaplarni aytib tashlab
xumordan chiqqisi keldi. Ota betiga chopishi yaxshi emasligini oʻylab oʻzini tiydi.

— Ijarada turganlar koʻp, to`g'ri, ammo ular noilojdir.
Hammaniyam sanga oʻxshagan mehribon adasi yo`qdir axir.
Shoʻtga kelib, bizzi bagʻrimizzi toʻldirib oʻtirsalaring adang
hammasini oʻzlari qilib beradilar. Moshinayam olib beradilar, eringni dissertatsiyasigayam yordamlashadilar. Yurfakdagilarning qanchasi adangni shogirdlari, bir ogʻiz aytsalar, hatto
o`zlari yozib berishadi. Qanaqa o`zining nafini bilmagan oʻjar
bola ekan-a. Qayoqdan topa qolding bu boshi kal, koʻngli
nozik qishloqini.

— E, osilib kegan poyezdidan oʻrgildim,— ming£irladi
Olim Akbarovich.




Haligi kesatiqdan ham oshib tushgan bu luqmadan keyin
Feruza o`zini tutolmadi.

— Ada! Bu nima deganingiz? Axir kuyovingiz-a. Shunaqa
gaplar yarashadimi sizga. Oyim aytganlariday, siz Olim
Akbarovichsiz-ku! Mani qaynotamga o`xshagan toʻrtta choldan
boshqa hech kim tanimaydigan faqir odam emassiz-ku.

Darvoza qoʻngʻirogʻi jiringladi-yu munozara toʻxtadi. Muazzam opa, orqasidan Feruza hovliga chiqdi. Koʻchada
g'oʻng'ʻir-g'oʻngʻir ovozlar eshitildi. Muazzam opa darchaga
o`xshash eshikchani ochdi. Bashang kiyingan xushbichim yigit
salom berdi. Nariroqda turgan sutrang «Volga»da sho£yordan
boshqa yana bir kishi oʻtirardi. Ular ham mashinadan tushib,
Muazzam opa bilan eski qadrdonlarday quyuq soʻ`rashishdi.

— Kelinglar, kelinglar, marhamat...

Xushbichim yigit Muazzam opa taklifini kutmasdanoq
darvoza ilgaklarini tushurib, chaqqonlik bilan tabaqalarni burgut
qanotlariday qilib ochdi. «Volga» ichkariga kirdi.

Chaqirilmagan mehmonlarni Feruza tanidi. Bir necha
yildan beri shu uch odam uylarida tez-tez paydo boʻladi.
Bular kim, qayerdan, nima uchun kelishadi? Bu jihati
Feruzaga qorongʻi. Ammo shuni biladiki, dadasi ularni doim
xushchaqchaqlik bilan kutib oladi, sal uzoqlashib ketishsa,
juda kamnamosizlar, deb o`pka-gina qiladi. Har gal ular kelishi
hamono Feruza bilan onasi oshxonaga chopadi — kuymanakuymana lazzatli taomlar tayyorlashadi. Oʻrganib qolgan bu
odatini Feruza hozir ham tark etolmadi. Indamay oshxona
tomonga yurdi. Shofyor bilan xushbichim yigit oshxona yonidagi kichik uychaga — dadasining tili bilan aytganda, oziqovqat omboriga bir qancha qutilarni keltirib taxlashdi.

Muazzam opa mehmonlarni ichkariga boshladi. Yap-yangi
dasturxon soldi, qand-qurs, pista-bodom, asal-u qaymoq




qoʻydi. Keyin Feruzaning yoniga bordi. Paxta gulli choynaklarning biriga seylon choyidan, biriga «to`qson besh»dan
damladi.

— Man ketdim endi, oyi,— dedi Feruza.

— Shoshilma, borasan-da, shu «uying»ga. Ovqat-povqat
yeb ketgin.

— Ovqat yedim-ku. Kuyovingiz kutib o`tirgandir.

— Hech qursa go`sht-poʻsht to`g`rashib yubor menga.
Keyin ketarsan.

Onasining asosiy muddaosi shu aslida. Buni Feruza biladi.
Qiziq, u aqlini tanib. qoʻlidan ish keladigan boʻlgandan buyon
koʻp vaqtini ovqat pishirish bilan o`tkazipti. Qoʻni-qoʻshnilar
esa uning pazandaligiga shubha bilan qarashadi. Koʻpchilik
nazarida Feruza ham hozirgi aksariyat zamonaviy qizlarga
oʻxshagan — ovqat pishirish u yoqda tursin, choy damlashni
ham tuzuk-quruq eplolmaydi, yurfakda o`qish qayoqda, ertadankechgacha yapon magnitofonida chet el estradasini qo`yib, har
xil oʻyinga tushib oʻtiradi. Axir kimsan, Olim Akbarovichning
qizi, o`qish shunchaki ermak, dadasi to`g`rilab qoʻygan, xohlasa
boradi, xohlamasa — yoʻq. Baholar qoʻyilaveradi...

Aslida bunday emasdi. Bu fakultetni Feruzaning oʻzi
tanladi. Hatto dadasi boshqa yengilroq oʻqishga kiritib
qoʻymoqchi boʻlganda unamadi. Shu sohaga qiziqdi. U yuristlarni eng adolatli, eng rostgo“y odamlar, deb o`ylardi. Keyinchalik bu oʻylari puch ekanligini bildi, amaliyotga borganlarida qalloblar, munofiqlar, poraxoʻrlar shu kasb egalari ichida ham tiqilib yotganini koʻrdi. Ammo endi kech edi. Bir
tomoni — endi xayoliga boshqa fikr keldi. Hamonki, yuristlar
orasida shunaqalari ko`p ekan, ularga qarshi kurashmoq kerak!
U bilib qoldi: anovi oyoq-qo'li yengil odamlar ham uylariga




bekor kelmas ekan. Dadasi bilan ular o`rtasida nimadir bor,
ammo nima ekaniligini Feruza aniq bilmaydi. Hatto bu haqda
dadasi bilan oyisiga bir-ikki gap ham ochgan. Biroq dadasi
jerkib tashlagan: «Bunday ishlarga aralashma. Ovqatingni
pishir, darsingni qil, tamom».

Bu mavzuda u Sa'dulla bilan ham koʻp tortishdi. Ajab
emaski, uzundan-uzoq bahslashuvlar chogʻida fikrlari, qarashlari bir joydan chiqqanligi uchun yulduzlari yulduzlariga
toʻgʻri kelib qolgan boʻlsa! Asli o`ylashganiyam yoʻq, rosti,
yigitga qizning qad-u qomati, husn-u chiroyi ko`proq yoqdi.
Ayniqsa ko`zlari Sa'dullani asir etdi-qoʻydi. Feruza esa
Sa'dullaning og'ir-vazminligini, ba'zi yigitlarga oʻxshab
koʻringan qizga shilqimlik qilavermasligini xushladi.

Dastlab tanishgan kezlaridayoq Sa'dulla Feruzaning ismi
jismiga mosligini, xususan, aql-xushi va farosati husn-u
malohatiga monand ekanligini samimiyat bilan e`tirof etgandi. Mana, turmush qurishgandan buyon necha oy oʻtdi, Sa'dulla oʻsha e'tirofda adashmaganligiga necha bor imon oʻgirdi. Negaki, Feruza har qadamda farosatli va oqila ekanligini
namoyon etmoqda, u hali biron marta turmush qiyinchiliklaridan og`ringanini, yetishmovchiliklardan noliganini bilmaydi.
Biroq goho-goho xayoliga turli noxush fikrlar yopiriladi:
«Feruza bir umr men bilan chidarmikan? Hali qachon
boshimizga boshpana bitadi, qachon odamlarga o`xshab u
yoq-bu yoqni tuzatib olamiz. Yoʻqchilik nima ekanini bilmagan
qiz mening bu darveshona turmushimga oxirigacha bardosh
berarmikan? Buning ustiga u yoqda ota-onasi gij-gijlab tursa...»
Shunday kezlarda Feruza uni tashlab ketadiganday yuragi
shuvillab, ko`ngli xufton boʻladi, ammo yana o`ziga o`zi taskin
beradi, bema'ni o`ylardan o`zini chalg`itadi...




Feruza qozonga masalliq soldi, qirq besh minutdan keyin
suzasiz, deb onasiga tayinladi. O`zi esa yoʻl taraddudini koʻrdi.
Muazzam opa garchi ichida ranjisa-da, hech narsa demadi.
Uning sumkasiga u-bu narsa solib berdi. Feruza «qoʻying, kerak
emas, hamma narsa bor», deganiga quloq osmadi. «Olib ketaver.
muncha otdan tushsang ham egardan tushmaysan», deya jerkidi.

Dadasi bilan oyisining shunaqa tagdor qochirimlari
Feruzaning joniga tegib ketdi. Kelmay desa — iloji yoʻq.
ota-ona. Kelsa — achchiq kinoyalar. Hali u yoqda Sa'dulla
ham mingʻirlamasaydi. Oyisinikidan narsa olib borsa, Sa'dullaning qovogʻi tushib ketadi...

Feruza ogʻir sumkani koʻtarib kirib kelganda Sa'dulla sigaret
tutuniga koʻmilib kitob oʻqib oʻtirar edi. U bir Feruzaga, bir
qappaygan sumkaga xoʻmrayib qaradi, lekin indamadi. Feruza
yechinib chiqdi-da, sumkadan narsalarni oldi. Ikki kilocha go'sht.
dudlangan kolbasa, dumba yogʻi, yana allanimalar bor edi.

— Dadangizning oshnalari kepti-da,— dedi Sa'dulla
kesatib. Feruza qoʻrqqan avval musht koʻtarar qabilida darrov oldini oldi.

— Shuncha kerakmas desam ham, oyim qoʻymay tiqishtirdilar. Sa'dulla uh tortdi.

— Ularning maqsadi nima, bilmayman... Meni kechiringku, Feruza, dadangiz harom ishlariga bizni ham sherik qilmoqchimi?

Feruza bo`shashib stulga oʻtirdi. Nima desin, nima qilsin
u? Bu barmogʻini tishlasa ham og`riydi, unisini tishlasa ham.
Bunaqa ahvol qachongacha davom etadi? Dadasi bilan oyisi
bularni tushunarmikan yoki Sa'dulla ularga yon bergani
ma'qulmi? Feruzaning oʻzi-chi? Oʻzi nimani istaydi? Bir ko'ngli
bor-e, deb dadasi bilan oyisining so`ziga kirib, maza qilib




yashagisi keladi. Rost-da, bu dunyoga asabbuzarliklar uchun
kelganmi? Boshqa dugonalari qatori oʻynab-kulib, istagan
kiyimini kiyib, xohlagan ishini qilib, besh kunlik dunyoda davru
davron sursa nima qipti? Birovdan kam joyi bormi? Dadasiga
bir og'iz aytsa bas, istagan narsasini muhayyo qiladi. Lekin
Sa'dulla koʻ'narmikan? Oʻzi-chi? Shuni astoydil istaydimi?
Boringki, Sa'dulla ham uning gaplariga kirdi deylik. Xoʻsh, bu
safo qachongacha davom etadi? Dadasi qachongacha mansab
kursisida oʻtiradi. Axir yoshi qirq-ellikka borganida ham
dadasining moʻmay pullari hisobiga yashab yuradimi...

Har holda Feruza hayot past-balanddan iboratligini biladi. Bilib shu yo`lga qadam bosgan. Endi chidaydi, hammasiga chidaydi. Bundan ogʻir sinovlarga ham bardosh beradi.
Sa'dullaga suyanadi, ishonadi. Yuragi sezadi: u hech qachon
aldamaydi, chap berib ketmaydi...

Feruza asta eri yoniga oʻtirdi. Chaqnayotgan koʻzlariga
mehr bilan termildi, sekin bo`yniga qoʻl solib erkalandi.

— Jonim, koʻp asabiylashmang, dedi mayin ovozda.
sog'ligingiz kerak menga. Bu narsalarga parvo qilmang. Siz
meni biling, menga ishoning.

Feruza erining dagʻal yuzlarini siladi. Kaftlari shu qadar
silliq, mayin ediki, Sa'dullaning butun badaniga bir iliqlik
yugurdi. Koʻnglidagi gʻazab oʻrnini mehr egalladi. U ham
Feruzaning sochlarini kaftlari orasiga oldi...

X

Ayni yozning chillasi — iyul oyida Feruza homiladorlik
ta'tiliga chiqdi.

Kun issiq — harorat qirq besh darajaga koʻtariladi.
Kampirning katalakday hovlisi misoli tandir: quyosh lovillab




qizdiradi-yu, atrof uylar bilan o`ralgani uchun qilt etgan
shabada yurmaydi. Kunduzi-ku kunduzi, kechasi ham allamahalgacha nafas olish qiyin...

Feruza toza qiynaldi. Biroq kampirning diydiyolari oldida
bu issiqlar chikora. Bir dam bemalol choʻzilib rohatlangani
qoʻymaydi, oldiga kirib olib, bir tog'dan, bir bog'dan kelib
allanarsalarni hikoya qiladi. Bu ham yetmaganday qo`niqo'`shnilarini yomonlaydi, birovi o`gʻri, boshqasi savdogar.
yana birining qizi buzilib ketgan — xullas, mahallada shu
kampirdan boʻlak insofli, halol odam yo`qdek...

Homiladorlik borasida ham kampirdan koʻra koʻproq narsa
biladigan odam topilmaydi. Har so'zini misollar bilan
«isbotlab» gapiradi. Qarindosh-urug'lari, tanish-bilishlari
orasida nechtasi birinchi bolasini tugʻ“olmay oʻlib qolganini
ertakday so`ylaydi. Hatto o`zining oyisi ham uni (to'ng'ich
ekan) tug'ib olamdan oʻtgan emish.

Kampir vahimalarini istasa-istamasa eshitib goho Feruzaning yuragi uvishadi. Juda jonidan o`tgan kunlari eshikni
ichidan bekitib o`tiradi. Ammo bu bilan ish hal bo`la qolsa
koshki. Kampir dam-badam deraza tagida gʻivirlab u yoqdanbu yoqqa oʻtaveradi. Jagʻi tinmaydi: «Shu issiqda uyda
koʻmilib yotadi. Homilador xotin sal-pal harakat qilib tursada. Bu ahvolda bolasi ichida oʻlib qoladi. Menga nima, battar boʻlmaydimi...»

Endi Feruza tamom tahlikaga tushadi. Butun vujudini
quloqqa aylantirib qorniga quloq soladi. Keyin yengil nafas
olib, sal o`ziga keladi. «Qayerdanam topgan ekan bu hovlini
Sa'dulla. Toza noyob nusxa ekan-ku... Hali kelsa boshqa
bironta joy toping desammikan? Yoki dadam bilan oyimning
gapiga kirsakmikan? Sa'dulla koʻnarmikan?»




Sa'dullani qabul komissiyasida olib qolishdi. U har kuni
ertalab chiqib ketadi, kechqurun burnidan tortsa yiqilgudek
shalvirab kirib keladi. Uning ahvolini koʻrib, Feruza kunduzi
oʻylab qo`ygan fikridan qaytadi: «Qani, sabr qilib turaylikchi. Bir gap boʻlar axir...» Sa'dulla choy ichar ekan, zimdan
Feruzani kuzatadi: ichi to`la dard ekanligini, ruhan charchab
ketganligini sezadi. Sezadi-yu, indamaydi. Nima ham desin?
Quruq gapdan ne foyda. Ahvolni yaxshilashga ko`zi yetmasa...

Ular bir-biriga hamma gapni boricha yashirmay, ochiqoydin aytib oʻrganishgan. Shirin-u, ammo yolgʻon soʻzlar,
maza-bemaza va'dalarning nima keragi bor?! Er-xotin birbirini aldasa, bir-biri qo`ynini puch yongʻoq bilan to`ldirib
yursa — u qanday oila-yu qanaqa turmush bo`ldi? Roʻzgʻorda
kamchilik ham, yetishmovchilik ham, mayda-chuyda g`idibidilar ham boʻladi. Bulardan mustasno oila yoʻq. Aql-farosatli
er-xotin shularga bamaslahat chek qoʻyadi, koʻchaga olib
chiqib jar solmaydi. Birovga aytganing bilan yordam berarmidi,
tuzatib qo`yarmidi. Qayoqda, aksincha, battar bo`l, deb ichida
kuladi. Bundan kimga foyda-yu kimga zarar?

Oila, roʻzgʻor haqida ularning fikrlari shunaqa. Shukrki,
hozircha bu yo`riqda unisi ham, bunisi ham qat`iy, og'ʻiryengilga birdek chidab, ya'ni, suv kelsa simirib, tosh kelsa kemirib
yashashyapti. Asli shu bir yil orasida, eh-he, ne-ne yaxshiyomon oʻtmadi. Sa`dulla oʻjarlik qilgani uchun qaynotaqaynonasi toza toʻnini teskari kiyib oldi. Ular oʻlganlari kunidan
salom-alik qilishadi, til uchida hol-ahvol soʻrashishadi. Nomi
ulugʻ — suprasi quruq kuyov, uning «izmiga» tushgan betahm
qiz bilan muomala qilish osonmas. Lekin har nechuk Olim
Akbarovich bilan Muazzam opa hamma vaqt shularga yaxshi
boʻlsin, qizim bilan kuyovim qiynalmasin, deb jon kuydirishdi.




Bular esa qayoqda, bo`yin bergisi kelmaydi. Mayli, bir-ikki yil
oʻzlaricha yashab ko`rsin. Keyin biladi ota-ona qadrini
Dissertatsiya yozarmish... Yozsin, yoqlasin. Koʻramiz. Bu gaplar
aytishga oson. Yoqlab boʻpti! Olim Akbarovichning qo'li
qayoqlarga yetishini bu qishlogi hali bilmaydi. Fakultetdagilar.
xususan uning kafedrasidagilar Olim Akbarovichning bir gapini
ikki qilib koʻrishsin-chi! Yetimni urma-soʻkma, yoqasini yirt.
Olim Akbarovich imosi bilan kimlarning yoqasi yirtilmagan.
Uncha-munchaga gap bermaydigan dasti daroz boyvachchalardan qanchasi unga tan berib, oyogʻini oʻpish uchun izn
so`rab keldi-ku oldiga. Ammo u tuflagan tufugini qayta yalaydiganlardan emas.

Olim Akbarovich fil-u Sa'dulla misoli pashsha... Lekin
bu Sa'dullada, ya'ni...

G'ayirlik qaynota ichida pinhon. Bari bir uni Sa'dulla ham.
Feruza ham sezadi, yuraklari sezadi. Bir narsadan Feruzaning
koʻngli toʻq, dadasi uni yaxshi koʻradi. Shunday ekan, ularga,
xususan Sa'dullaga yomonlik qilmaydi. Faqat Sa'dullaning
dissertatsiyasi muhokamasi yoki himoyasini orqaga surdirishi
mumkin. Maqsad — kuyovi kimligini bilib, oldiga yalinib
kelsin. Shunda u daryoni toʻsgan to`gʻonni ochib yuboradi.
Bu bilan o`zining qudratini koʻrsatib qo`yadi...

Sa'dulla biladiki, Feruza kunboʻyi kampirning ezmalanishidan zerikib ketadi. Shuning uchui biror ma'nili, dilni ravshan
qiladigan gap aytishni istaydi. Savil qolgur shunday gap
hadeganda topilavermaydi. Oxiri topganday bo`ladi.

— Feruza, deydi uning sepkil toshgan yuzlarini silab,—
otini nima qoʻyamiz?

Negadir bu gapi oʻziga tomdan tarasha tushganday tuyiladi. Allanechuk iygan Feruza ichida kuladi, lekin sir boy




bermaydi. Aslida u ham Sa'dullaning ko`ngliga yoqadigan
biron narsa deyishni oʻylab o`tirgan bo`ladi.

Sa'dulla jaziramada ertadan kechgacha betinim ishlaydi. Birbirining ustiga chiqib ketguday bo`lib tiqilib yotgan
abituriyentlarning hujjatlarini bir-bir ko`rib chiqish, ayrimlariga
nimalarnidir tushuntirish — osonmas. Tagʻin ustiga ba`zi
boyvachchalar bor, o`g`lini yetaklab keladi. Qani ularga gap uqtirib
koʻr-chi. U desang bu deydi, bu desang u. «Bizam shu sohaning
nonini yeymiz, qonun-qoidani bilamiz», deb turib oladi. «Xo'p,
ana. siz suddirsiz, prokurordirsiz — bu yaxshi, lekin o'g'lingizning
hujjatlari chatoq. Bu holda qabul qilolmayman». E, qayoqda,
bu e`tirozdan haligi battar jizillaydi. «To`gʻri bo`lmaydigan ish
bormi, uka?! Istak bo`lsa bas». «E, aka, oʻzingiz yurist ekansiz,
gapingiz qiziq-ku. Chala hujjat bilan ish bitmasligini mendan
yaxshiroq bilarsiz. Bu yerda mening istagimning nima ahamiyati
bor?» «Juda ahamiyati bor-da. Xohlasangiz bitta attestat bilan
ham qabul qilaverasiz. Bilamiz-ku. Oʻzimizning boshimizdan
bunaqasi har kuni necha bor oʻtadi». Sa'dulla endi oʻzini
tutolmaydi, asabiylashadi. «Sizni bilmadim, lekin men bunday
qilolmayman. Boring, gap tamom! Boshqalarga yoʻl bering!»

Bir kuni yomon bo`ldi.

Hujjatlarga koʻmilib oʻtirardi. Bir semiz kishi yaqinlashdi. Orqasida oʻziga o`xshagan gʻoʻndagina bola — ko'zlari
hadikli yiltiraydi.

— Hormang, uka, dedi u Sa'dullaga,- charchamayapsizmi? Juda isib ketipti-ku.

— Rahmat-rahmat,— dedi Sa'dulla maqsadga oʻting degan
mazmunda.

— Oʻg'ʻilchani olib keluvdik, ot oʻrnini toy bosar, deb.
Sizga o`xshab prokuror boʻlaman deydi zang'ar. He, boʻsang
boʻ, dedim.




U gʻo`ldiragancha yupqagina qog`oz papka uzatdi. Sa'dulla
hujjatlarni sinchiklab ko`zdan kechirdi. Eng tagidan bir konvert
chiqdi. Bu nimaykin, degan o`y bilan asta ochdi. Ochdi-yu,
dong qotdi: ajabo, bir nechta ellik soʻmlik! Xona benihoya
dim, terlab-pishib oʻtirgan bo'lsa-da, birdan a'zoyi badani
muzlab ketdi. Semiz kishiga oʻqrayib qaradi:

— Bu qanaqa hujjat?

Semiz kishi roʻ“molchasi bilan har biri sopol laganday
keladigan beti, go`dak qulochi yetmaydigan darajada yoʻgʻon
boʻynini hafsala bilan artarkan, iljaydi:

— Koʻrib turibsiz-ku, uka, qanaqa hujjatligini, mushuksichqon oʻynab nima qilasiz, siz bilan bizning sohamizda bu
«hujjat»siz biron ish bitmaydi, bilasiz-ku.

Sa'dulla papka bogʻichini bogʻladimi-yoʻ“qmi — bilmaydi, ammo uni olib haligi semiz kishining bulg'or qalampiridek katta, qip-qizil burniga qarab otganini biladi. Papka bir
chetga borib tushdi, ichidan hujjatlar sochilib ketdi. Beli
sinmagan pullar har yoqqa pirillab uchdi. Bir lahzada kechgan
voqeadan hammaning ogʻzi ochilib qoldi. Issiqda lohas tortib,
mudrab oʻtirgan abituriyentlar-u haybarakallachilar, boshqa
fakultetlarga hujjat qabul qilayotgan yigit-qizlar alang-jalang
qilishdi.

— Yo'qol koʻzimdan, iflos! Semiz kishi ham past tushmadi.

— Nimaga meni haqorat qilasan? Hali koʻrsatib qo`yaman
senga, — keyin oʻgʻliga oʻshqirdi:— Yig'ishtir...

Oʻsha kuni kechgacha Sa'dulla oʻziga kelolmadi...

Hangomadan Feruza ham xabardor. Sa'dulla kechqurun
ichiga sigʻ“dirolmay xotiniga yorilgan edi. Shundan biladiki,
qabul komissiyasida ishlash ogʻir. Shu sabab har oqshom
Sa'dullani biron lazzatli taom, xush kayfiyat bilan kutib olishni




o`ylaydi. Hozir ham erining savoliga hazil bilan javob bergisi
keldi.

— Tugʻilmagan buzoqqa qoziq, yoʻnayapsizmi?

— Yaxshi niyat — yarim davlat.

— Kim biladi, oʻgʻil boʻladimi, qiz. Bilsak ekan, shunga
qarab ism tanlab qo`ysak.

— Bitta oʻgʻil bolaning, bitta qiz bolaning otini tanlab
qoʻyamiz, dedi Sa`dulla. — Shoshib qolmaylik tagʻin, siz
tugʻuruqxonada boʻlasiz, men kim bilan maslahatlashaman?

Feruza Sa'dullaga yaqinroq surilib oʻtirdi.

— Rostini ayting-chi, siz oʻgʻil boʻlishini istaysizmi yo qiz?

— Oʻgʻil ham, qiz ham — farzand. Avvalo eson-omon
qutulib oling.

— Rostini aytmadingiz,- dedi Feruza. — Bilaman, siz
o`gʻil bo`lishini xohlaysiz.

— Qayoqdan bilasiz?

— Bilaman-da.

Feruzaning bunday qat'iy hukmida jon bor edi. Sa`dulla
o`g'il koʻrishni ich-ichidan istaydi. Faqat orzusini Feruzaga
aytmagan. Axir bu na Feruzaga, na oʻziga bogʻliq. Lekin,
qiziq, koʻnglidagini Feruza qanday sezdiykin?

— Xoʻsh, ayting-chi, qayerdan bilasiz?

— Aytaymi,— dedi Feruza suzilib.

— Ayting!

— Huv Samarqandga borganimizda... Aslida avvaldan
bilardim-u, oʻshanda aniq sezganman.

— Qachon?

— Birinchi marta borganimiz-chi. Salima degan juvon
bilan bir moshinda ketuvdik-ku qishloqqa.

Sa'dulla esladi...




O`shanda oktabr oyining oxirlari edi. Samarqandga ertalab
yetib kelishdi, samolyotdan tushib, shahar aylanishdi.

Kechga tomon bekatga yoʻl olishdi. Odam koʻp, avtobus
bedarak. Kuzning ilimiliq oftobi ko`p qavatli binolar orqasiga
botib borar, uning oʻrnini achchiq izgʻirin egallamoqda edi.

Odamlar betoqat: goh unisi, goh bunisi borib kassirni
tiqilinch qiladi. Issiqqinada huzur qilib oʻtirgan xotin juda
ters, qoʻpol chogʻi, toʻrt burchak tuynukdan mo`ralaganlarga qarsillatib javob beradi. Nachora, ular tarvuzlari qoʻ`ltig'idan tushib imi-jimi orqasiga qaytishadi. Ba'zi asabi
boʻshroqlari xitlanib so`kinadi: «Avtobus kelar-kelmasini
bilmasang nima noma'qulni yeb oʻtiribsan bu yerda? Paxtaga
ketgan emish. noma'lum emish. Paxta yaxshi bahona bularga.
Aslida boshqa vaqtlar ham go`r emas... Juda jonga tegdi-da.
Hech son kirmaydi-ya».

Sa'dulla ham tajanglashdi, ahvolni o`zicha chamaladi-da,
taksi topishdan oʻzga iloj yoʻq, degan qarorga keldi. Bir tomoni
vaqt ketyapti, bir tomoni sovuq. Biroq qani oʻsha taksi. Birikkitasi toʻxtadi, ammo, Koʻktoshga olib borib qo`ying, deyishi
bilan haydovchisi javob ham bermay gazni bosadi. Ba'zilari, u
yoqdan odam boʻlmaydi endi, borish-kelish pulini toʻlasangiz
eltib qo`yaman, deb oʻzini taroziga soldi. Sa'dulla avval bu
takliflarga koʻnmadi, sal insof qiling, aka, deb koʻrdi. Yoʻq,
insof qiladigan taksichi uchramadi.

Asta-sekin, borish-kelish haqini to“lasang boraman, deydigani ham siyraklashdi. Sa'dullaning xunobi oshdi. Ilgariroq
ketavermaganidan afsus chekdi.

Oxiri eskiroq koʻkish «Volga» toʻxtadi. Sa'dulla yugurib
borib old eshikni ochdi, shofyorga oʻtindi, ahvolini tushuntirdi. Shofyor, necha pul berasan, deb soʻramadi ham,




indamay «o'tir» ishorasini qildi. Oldin Feruzani chiqarib, yoniga
oʻzi choʻkdi. Mashina ichi did bilan bezatilgan. oʻtirgʻichlariga duxoba jild qoplangan edi.

Mashina yuz-yuz ellik metr chamasi yuruvdiki, bir bolali
ayol qoʻl koʻtardi. Sa'dulla uni tanidi: Salima.

— To`ʻ`xtating! — deb yubordi beixtiyor. Mashina qattiq
tormoz berib toʻxtadi.

— Nima gap? Tinchlikmi? — dedi shofyor orqasiga oʻgirilib Sa'dullaga qararkan.

— Shu xotinni ham olib ketaylik. Biz boradigan joyga
boradi. U shofyorning javobini ham kutmay Salimani chaqirdi. Salima yetib kelgach, oldingi eshikni ochdi. Shofyor
qoidani suv qilib ichgan ekan: yosh bola bilan oldinda oʻtirish mumkin emasligini uqtirdi. Salima orqaga — Feruzaning
yoniga, Sa`dulla esa ilgariga — shofyorning qavatiga oʻtirdi.

— Rahmat, dedi astagina Salima. U bu gapni kimga
aytdi — shofyorgami, Sa'dullagami — oʻzidan boshqa hech
kim bilolmadi.

Mashina yelib boradi. Chaqaloq yigʻlaydi, Salima uni erkalab ovutadi. Soʻng dam-badam Feruzaga zimdan qaraydi. Buni
Feruza ham sezadi, sezadi-yu, indamaydi. Hozir Salima Feruzaga qay ma'noda boqayotir — buni yolgʻiz Sa'dulla tushunadi.

— Kech boʻlganda bu yerda yolgʻiz yuribsiz?— dedi Sa'dulla. Ilgari u Salimani senlardi, endi sizladi. Negadir «sen»
deb murojaat qilishga tili bormadi, bunday muomala tasavvuriga sig“madi. Bari bir begona ayol-da.

— Ha, dedi nihoyat Salima dovdirab, bir ish bilan
keluvdim, kechga qoldim. Avtobus yoʻq, paxtaga ketgan deydi.
Bitta-yarimta tanish-panish uchrab qolar, deb shu yerga
chiqib turuvdim.




— Xolmat yaxshi yuriptimi? Mashinasida olib kela qomapti-da.

— Joʻrangiz yoʻq. Novosibirga ketgan.

U shunday deb chuqur uh tortdi. Bu uh zamirida juda
koʻp dard-alam bor ediki, uni Salimaning oʻzidan boshqa
bilmaydi.

— U yoqda nima qiladi? — qiziqib so`radi Sa'dulla.

— Nima qilaydi, bilasiz-ku jo`rangizdi odatini. Har yili
kuzda bir-ikki oʻsha yoqlarga borib kemasa, koʻngli o`rniga
tushmaydn. Qoʻying shu ishingizni, yana bir palakat bosmasin,
desam, quloq somaydi. «Seni nima ishing bor! Bolangga qarab,
ovqatingni pishirib oʻtiraver» deydi.

Xolmatning bu hunaridan Sa`dulla bexabar edi. Hozir
Salimadan eshitib hayron qoldi. «Unga bu ishning nima
zarurati bor ekan. Hamma narsasi yetarli, otasi rais — aytgani aytgan, degani degan. Otasi indamasmikan? Yoki shu ish
bilan shugʻullanuvchi bitta-ikkita sherik topgan boʻlsa, ular
bilan birga koʻngil ochish uchun borib kelarmikan?»

— Ancha boʻldimi ketganiga?

— Bir oyga yaqinlashdi. Na xat, na xabar bor. Har kun
koʻzim yoʻlda.

— Otasining xabari bormi?

— Bor. Soʻrasam, kep qoladi, erkak odam roʻzgʻor uchun
temtinishi! kerak-da, deydi.

Sa'dulla shuvillab mashina tagiga kirib ketayotgan asfalt
yoʻldan koʻzini uzmas, xayoli esa Salimada, uning eri —
sinfdosh doʻsti Xolmatda edi. U Salima ahvolini his qiloldi.
Biroq Xolmatning qilig'ini qanday tushunsa boʻladi? Kim
boshladi ekan uni bu yoʻlga? Axir bu uyat-ku. Kimsam, fa
! Temtinish (s/reva) — qimirlash, harakat ma'nosida.




lonchi raisning oʻgʻli Sibirda savdogarchilik qilib yursa-ya! Nahotki, buni Xolmatning oʻzi, otasi oʻylab koʻrmagan bo`lsa?

— Bolalar nechta, Salima?-— dedi gap oʻrovini boshqa
tomonga burmoq maqsadida.

— Ikkita. Ikki oʻgʻil.

— Oʻ-hoʻ“, juda zo`r-ku,- dedi Sa'dulla hayajonini bosolmay. — Xolmat baxtli ekan.

Bu suhbatdan so`ng Sa'dulla o`zini biroz erkinroq tutdi.
Toʻgʻrisi, boya mashinani toʻxtattirgandan keyin sal pushaymon qilgandi. Hozir esa qilgan ishidan ancha xursand boʻldi,
kayfiyati koʻtarildi.

— Ha, darvoqe, deb gap boshladi u va chap tirsagini
mashina suyanchigʻiga qoʻyib orqaga oʻgirildi. — Men sizlarni
tanishtirmapman. Feruzaxon, bu kishi bizning qishloqdan, otlari
Salima. Mening sinfdosh jo'ramga turmushga chiqqan. Bir-birini
sevib, har qanaqa toʻsiqlarni yengib oila qurishgan. — U kuldi,
ammo kulgisi unchalik samimiy emasligi anglashildi. — Men
Xolmatni juda hurmat qilaman, yaxshi yigit. Bu kishi Feruza...

— Sizning xotiningiz,— dedi Salima uning gapini boʻlib.

— Qayoqdan bilasiz?

— Nimaga bilmas ekanman. Qishloqda toʻy qilganlaringizda
kelganman. Kelin salomda, betocharda bor edim. Yaxshilab
koʻrib olganman.

U Feruzaga yuzlanib kuldi. Feruza ham jilmayib, unga
termildi, biroq eslay olmadi. Oʻshanda kimlar kelib koʻrishmadi Feruza bilan. Toshkentlik kelinni koʻraylik, deb tanish
ham, notanish ham keldi. Feruza qaysi birini eslasin.

— Unday boʻlsa tuzuk, — dedi Sa'dulla jimlikni buzib. —
Toshkentga yoʻlingiz tushsa, toʻgʻri biznikiga boraverasiz endi.
Feruzaxon oʻzi kutib oladi sizni.

— Albatta, deb kuldi Feruza.




Xolmatlarning qishlog`i yoʻlda — Koʻktoshdan ancha berida. Shu bois Salima oldin tushishi lozim.

— Ichkariga obkirib qo`yaylik, — dedi Sa'dulla.

— Yoʻq, rahmat, bu yog'i yaqin-ku, o`zim yetib olaman

U shofyorga pul uzatdi. Sa'dulla uning qoʻlini surib qoʻydi:
Tushib ketavering, uyat boʻladi.

Shunda beixtiyor badani varillab ketdi. Salimaning qoʻliga
qoʻli tegar-tegmas butun vujudiga tok oʻrmalab ketganday
boʻldi. Yo qudratingdan! Bu qanday kuch, qanday sehr?

Chamasi, Salimada ham shunday hol kechdi, boshqa indamadi. Hatto rahmat aytishni ham unutib eshikni yopdi.
Yumshoq suyanchiqda yastanib oʻtirgan Feruza esa bu sir-u
sinoatdan bexabar, ikki oʻgʻilning onasi — yoshgina juvonga
havaslanib termilib qoldi.

Mashina yurgandan keyin Sa'dulla darhol Feruzaga
oʻgirildi.

— Maktabni bizdan bir yil keyin bitirgan. Ikki oʻgʻli bor,
yaxshi-a, — dedi.

Indallosi: Sa'dulla oʻgʻilga havasmandligini Feruza yo'ldagi
ana shu kutilmagan uchrashuv asnosi anglagan edi. Hatto
oʻzi ham pinhona shunday istak bilan yashardiki, bu azbaroyi
eriga cheksiz mehrining nishonasi edi.

— Bilar ekanmanmi?- dedi Feruza.

— Siz bilmaydigan narsa bormi!

Suhbat uzildi. Koʻngliga yoqmaydigan allanarsani eslagan kabi Sa'dulla xomushlandi, oʻyga choʻmdi. Avzoyi bunday tez oʻzgarganidan Feruza xavotirlandi, indamay zimdan
qaradi, oxiri chidayolmadi.

— Ha, nima boʻldi, xayol surib qoldingiz,— dedi.

— Feruza, dedi u oʻychan holda, oyingiz indamayaptimi?




— Nimaga indashlari kerak?

— Yo'q, men boshqa ma'noda... ya'ni kel-qo`y demayaptimi?

— Soʻrab nima qilasiz. Qachon borsam gapning avvali
shundan boshlanadi. Ta'tilga chiqqanimdan beri-ku, toza
zug`um qilishmoqda.

Sa'dulla xotinining koʻzlariga termildi:

— Feruza, balki rostdanam borarsiz-a. Axir bu issiq kunda
toʻgʻrisiyam sizga qiyin-ku.

— Siz-chi?

Meni oʻylamang. Kunimni koʻraman. Tez-tez oldingizga
borib turaman.

— Borsak birga boramiz, boʻlmasa — yo`q.

— Feruza, axir bu noilojlikdan, uning ustiga vaqtinchaku. Bola tugʻilsin, siz oʻzingizga kelib oling, keyin... Men
borardim, siz uchun hamma narsa qilishim mumkin, ammo
dadangizning oʻsha gapidan keyin sira oyog'im tortmaydi.

O`shanda qaynota-kuyov munosabati ancha keskinlashdi.

Birinchi may bayrami arafasi edi. Ne-ne o`ylovni qilgan
Sa`dulla Feruzani ergashtirgancha qaynota-qaynonasini
tabriklagani bordi.

Hovliga joy qilishdi. Olim Akbarovich qamishdan toʻqilgan kresloga yastanib oʻtiribdi. Dasturxon noz-ne'matga toʻla.
Yangi chiqqan pomidordan tortib qora ikragacha muhayyo.
Ichkilikni ayting: yer yuziga dongʻi ketgan turfa konyak, balzam,
pivo, vinolarning bir necha xili... Sa`dulla avvaliga, mehmonlar
kelsa kerak, deb oʻyladi. Bir soat oʻtdi, ikki soat o`tdi, hech
kimdan darak boʻlmadi. Charviga oʻralgan doʻlma suzildi. Har
kimning oldiga likopchada qazi-qarta qoʻyildi. «Bor-yoʻg'i toʻrt




kishi-yu, buncha dahmazaning nima keragi bor ekan», deb
hayron boʻldi Sa'dulla.

— Xoʻsh. oʻgʻlim, qaysinisidan koʻnglingiz tortadi? — dedi
salmoqlab Olim Akbarovich.

— Shart emas edi...

— Sipolikni qoʻying,- dedi Olim Akbarovich arman
Копуа ра 401 спо"агКап.— Ichmaydigan yigit bormi hozir.
Yoshimiz bir joyga borib biz ichamiz-ku. Uning ustiga
koʻnglingizga olmang-u, tanishuvga chaqirganimda konyak
ichganingiz esimda. Ochigʻi, o'shanda menga yoqib qolgansiz.
O`zimga o`xshagan dangal yigit ekan, deb o`ylaganman. Ba'zi
oliftalar bor, biron joyga borib qolsa ichmayman deb. noz
qiladi. Aslida tomog'i taqillab turadi.

Tanishuv kunini eslab ham kulgisi qistadi, ham xijolat
chekdi. O'shanda Sa'dulla avval rad qilmoqchi bo`ldi, keyin
birdan dadillashdi, «E, nima qipti, bugun boʻlmasa ertaga
koʻradi bari bir. Onda-sonda bir-ikki qadah ichiladi-da»,—
deb shartta konyakni ichib yuborgandi.

Demak, o`shanda Olim Akbarovich e'tibor bergan ekanda, Ha, qari tulki...

Olim Akbarovich billur qadahlarga konyak quydi.

— Yigitning guli konyak ichib orqasidan qazi bilan ikra
zakuska qiladi. Nima dedingiz, oʻgʻlim. — Sa'dulla indamay,
kulib qo`ygach, xotini bilan qiziga shampanli qadah uzatdi. —
Qani, olinglar, tinchlik-omonlik boʻlsin, bayramlar yaxshi
oʻtsin.

U qadahni bir koʻtarishda oqladi. Sa'dulla ham oldi. Muazzam opa bilan Feruza bir hoʻplash bilan kifoyalanishdi.

— Xoʻsh, ishlar qalay?— dedi Olim Akbarovich Sa'dullaga mehribonlik ohangida.— Dissertatsiya bitay deb qoldimi?




— Rahmat, yaxshi. Asta-sekin ishlayapman.

— Menga qarang, rahbaringiz anavi qari professor emishmi? — dedi Olim Akbarovich tahqiromuz ohangda.

Shubhasiz, Sa'dulla ogʻrindi. lekin sir boy bermay, vazminlik bilan javob qildi:

— Ha, o`sha...

— Shu kapasassiq choldan boshqa odam qurib ketganmidi sizga rahbarlik qiladigan? Bironta yoshroq, dangalroq
odamga uchrashmapsiz-da. U choldan yorug`lik chiqmaydi.
Oʻzidan boshqani tan olmaydigan oʻtaketgan nigilist odam.
Birovning yutugʻini ko`rolmaydi, eng yomoni ana shunda...
Qo`ngʻiroq qilaymi, rahbaringizni o`zgartirishsinmi?

— Yo`g'-e.— dedi Sa'dulla birdan, go`yo hozir u kimgadir telefon qiladiganday.

— O`zingiz bilasiz,- dedi Olim Akbarovich salmoqlab. —
Man aytdim-qo`ydim-da. Shu cholga kuningiz qolsa, bilmadim, necha yilda yoqlar ekansiz.

Sa'dulla indamadi. Toʻgʻrisi shuki, u keksa professorga
oʻrganib qolgan, uning samimiy maslahatlaridan qoniqar, doim
bu oqil odamga munosib boʻlishga tirishar edi.

Bu mavzuda boshqa gap ochilmadi.

Suhbat ancha davom etdi. Kayf qila boshlagan Olim Akbarovich o`tgan-ketgandan va boshidan kechirgan voqealardan goh kulib, goh hazin tortib soʻzladi. Bu orada shisha
tagi koʻrinib qoldi. Qaynota yuzlari xoʻrozning tojisiday qipqizil rangga boʻyaldi. U kresloga yastanib sigaret tutatdi.

— Menga qarang, oʻg'lim, — dedi u sigaret tutunini osmonga puflarkan. — Ayollar yoʻqligida aytay sizga, bir gapingizdan biz biroz ranjidik.

— Qaysi gap ekan? — dedi Sa'dulla sergak tortib.




— Nima gapingiz, tanqidiy fikringiz boʻlsa toʻgʻri oʻzimizga aytavering. Ayollarni oʻrtaga qoʻshib nima qilasiz.

Sa'dulla hang-mang bo'ldi.

— Hech narsaga tushunolmayapman-ku.

— Koʻ`pam oʻzingizni go`llikka solavermang. Koʻrib-bilib
turibman, sizam juda anoyilardan emassiz.

— Ochiqroq gapiring, Olim Akbarovich.

Sarxush qaynota kresloni orqaga-oldinga tebratib chayqalib o`tirar, sigaretni huzur qilib tortar edi.

— Biz qachon, kimdan pora olibmiz?

— Men qayoqdan bilay,— dedi hovliqib Sa'dulla.— Bu
gaplarning menga nima dahli bor?

— Bilmasangiz... Feruzaga aytibsiz-ku, dadang poraxo`r.
onang oʻgʻri, bogʻcha bolalari haqidan yuladi, shuning uchun
ular bilan birga turmaymiz, deb... Obqoching-e!

Sa`dullaning boshiga ogʻir narsa urilganday bo`ldi. Tili
kalimaga kelmay, kalovlanib qoldi.

— Shunaqa, dedi Olim Akbarovich, toʻgʻri gapning
tigʻi o'tkir keladi.

Bazoʻr o`zini qo`lga olgan Sa'dulla:

— Axir bu... bu menga tuhmat-ku. Olim Akbarovich! —
dedi bo`gʻilib. — Men bunday deganim yo`q! Hozir Feruzani
chaqiraman.

— Guvohning hojati yoʻq.

— Bizning ishimizda guvohsiz hukm chiqarish mumkin
emas, — dedi Sa'dulla keskin. Keyin Feruzani chaqirdi. Feruza
uning rang-roʻ“yini ko`rib qoʻrqib ketdi.— Feruza, qachon men
senga dadang poraxoʻr, onang yulgʻich dedim? Ayt, qachon
aytdim, mana bu odamning oldida isbotlab ber!

Tomdan tarasha tushganday berilgan savol Feruzani gangitdi.




— Nima gap oʻzi?

— Ayt deyapman senga! — Sa'dullaning ovozi balandlab ketdi. U hozir xotinini sensirayotganini ham sezmasdi.

— Bunday deganingiz yoʻq.

— Menga aytma, mana bu odamga, muhtaram dadangga
ayt bu gaplarni. — U boshini kaftlari bilan changalladi. — E
tavba, bu qanday savdo-ya!

Shovqinni eshitib, oshxonadan Muazzam opa ham yugurib keldi.

— Ha, ha, dadasi tinchlikmi? — dedi Muazzam opa jovdirab. Lekin uning savoliga eri emas, kuyovi javob berdi:

— Tinchlikmas. Tuhmat ham evi bilan-da!

Rangi quv uchgan Olim Akbarovich o`ljasi ustiga bostirib
borayotgan sherday oʻkirdi.

— Ko'p artistlik qilmang, kuyovtoʻra! Guvoh oʻzingiz
tarafda boʻlgandan keyin albatta yoningizni oladi-da.

Achchiq pichingni eshitib Feruza oʻzini tutolmadi.

— Ada!

— Shu birgina xitob hammani hushyor torttirdi. Turing,
Sa'dulla aka, ketdik!

Ular xayr-ma'zurni ham nasiya qilib joʻnashdi...

Bu voqeani eslab ogʻir xoʻrsinishdi.

— Shunday ekan, nega mani qistaysiz?- dedi Feruza.

— Faqat sizni oʻylaganimdan...

— Yoʻq, dedi Feruza keskin.— Agar mani o`ylasangiz oʻz
ixtiyorimga qoʻying. Man sizsiz hech qachon hech qayerga bormayman. Hammasi yaxshi boʻlib ketishiga ishonaman. Boshqalar
ham hamma narsaga birdan erishmagan. Asta-sekin turmushimiz
izga tushib ketadi. Faqat ikkovimiz chidasak, bardosh bersak bas.

Sa'dulla Feruzani bag'riga tortdi...




XII

Sentabr oxirlab qoldi. Daraxtlarning bargi sarg'aygan. O`rik
barglari esa qip-qizil — qonga boʻyalgan kabi. Oftobda toblanib
yotgisi keladi odamning. Bahor oftobiga keliningni sol,
kuznikiga qizingni, deb bekorga aytishmagan-da.

Zarbuvi oʻrik, tut barglarini supurib bir joyga uydi. Ikkiuch kun oldin qora sovuq qilichini bir serpib oʻtgan edi,
shundan beri yaproqlar duv-duv to`kiladi.

Aliqul ishdan ertaroq kelib hovlidagi toklarni koʻmdi.
Zarbuvi har kungi tashvishi bilan oshxonaga kirib ketdi.

— Hormang, togʻa!

Aliqul yalt etib darvoza tomonga oʻgirildi: Xolmat.

— Вог Бо", — dedi Aliqul jiyaniga,- Ke, qalaysan?

— Yordamlashib yuboraymi?

— E-e, yoʻq, oʻzim har kun ishdan keyin besh-olti tupdan
koʻmib ermak qilyapman. Qani, uyga yur.

— Koʻmaylik tokni avval.

— E, qoʻysang-chi, koʻmiladi-da, nima, bir gektar bog'im
bormidi-ki...

Ayvondagi chorpoyaga chiqishdi. Togʻa-jiyanning gʻoʻng'ir-g`o`ngʻir ovozini eshitgan Zarbuvi yugurib kelib, koʻrpacha
soldi, dasturxon yozdi. Qand-qurs, meva-cheva keltirdi. Aliqul choyni qaytardi.

Xolmat oʻzini har qancha xotirjam, xushnud tutishga urinmasin, nimadandir bezovtaligi, koʻnglida turli fikrlar gʻujgʻon
oʻynayotgani sezilib turardi. Bu uning parishonligi, togʻasi
bir gapni so`rasa u chalgʻib boshqa narsani so`zlashida bilindi.
Aliqul jiyanini bunday holatda koʻrganini eslayolmaydi, ammo
indamay oʻtirdi, sabr qildi. «Balki oʻzi bir narsa der. Dardini
yorar, jinday kutay-chi...»




Aliqulning oʻyi toʻg'ri chiqdi. Bir-ikki piyola choy ichishgandan so'ng Xolmat yorildi.

Togʻa, maslahatga keluvdim, dedi koʻzini bir nuqtaga
qadab. Aliqul unga tagdor qaradi.— Toshkentga, qayningizning oldiga borsammikan, deyman.

Xolmat maktabni bitirgandan beri qoʻnim bilmaydi. Otasi
mashhur kolxozning raisi — goh u yerga, goh bu yerga joylab
qoʻyadi, lekin erka oʻgʻil besh-olti oydan ortiq ishlayolmaydi. Otasi mashina olib bergandan keyin esa umuman
ish haqida oʻylamay qoʻydi. Kuni Samarqandda oʻtadi, kirakashlik qiladi, har xil qizlarni mindirib kayf-safo suradi.
Oxirgi ikki-uch yilda esa yangi odat chiqardi — Sibirga
qatnaydi. Aliqul mavridi bilan bir-ikki gapirdi: «Senga
sayoqlik nima kerak, jiyan? Qorning och qolyaptimi, usting
yupunmi? Palakat bosib qoʻl-poʻlga tushib qolsang, hammasi
rasvo boʻladi-ku!..»

Yoʻq, quloq solmadi. «Men pul uchun boramanmi, togʻa.
Tomosha-da, oʻynab kelaman. Qolaversa, besh-olti tanga
ziyon qiladimi». Koʻza kunda emas, kunida sinishi rost ekan.
Shu yil erta bahorda pomidor, bodring, rediska olib borayotganda qoʻlga tushibdi. Otasining bormagan joyi, iltimos
qilmagan odami qolmadi. Oxiri bir amallab ishini toʻgʻriladi.
Bu orada raykom sekretari oʻzgardi. Hammasi jamlanib mashhur raisga ta'sir etdi. U oʻgʻlini qattiq koyidi. Yarashmagan
odatni bas qilishini aytdi. Yaxshiyam, eski raykom davrida
sodir bo`ldi, aks holda, onangni uchqoʻrgʻ“ondan ko'ʻrarding, deb dagʻdagʻa qildi. Bordi-yu mana bu raykomining
zamonida shunaqa xoming chiqib qolsa bormi, dodingni
xudoga ayt. Hali oʻzim u bilan til topisholmayapman. Bir



ikki oʻtkazgan majlisidan ma'lum, odamga el boʻladigan
siyogʻi yoʻq...

Rais bekorga javramagandi. Raykomning yangi sekretari
hamma bilan birday muomala qilar, bu ilgʻor rais, bunisi
mashhur, unisi qoloq degan gapni bilmas, byuroda hoʻl-u
quruq baravar savalanardi. Yillar davomida mashhur, demakki,
erka rais boʻlib kelgan xoʻjalik rahbarlari buni ko`tarishi, tezda
hazm qilishi oson emasdi, albatta.

Po`pisadan keyin Xolmat «tomosha»ga borishni yig`ishtirgan, lekin hamon biron joyda ishlamas edi.

Orada kechgan noxushliklar Aliqulga besh barmog`iday
ayon, pochchasining ba'zi qiliqlarini ham singdirolmas, oʻrni
kelib qolganda opasiga «eringiz osmonda yuradi-ya, aytsangiz-chi, axir, sal pastga tushsin, bunaqa yurish-turishning
oqibati yaxshilikka olib bormaydi», degan edi. Xom sut emgan
bandai ojiz oʻz aybini oʻzi koʻrishi u yoqda tursin, birov
doʻstona, samimiy aytsa ham toʻgʻri qabul qilavermas ekan.
Aksincha, bu meni ko`rolmayapti, menga hasad qilyapti, deb
battar avjiga chiqarkan. Bu “fazilat”lardan Aliqulning
pochchasi ham xoli emasdi. Shu bois Aliqulning dashnomlari
unga chivin chaqqanchalik ta'sir etmadi, u o'z bilganidan
qolmadi. Aliqul esa unga umuman e'tibor bermay qoʻydi.
Rost-da, qadrini yerga urib nima qiladi.

Ikki-uch aytdi — quloq solmadi, bu yogʻiga bilgan namozini oʻqisin, o“pka-ginasi ham o`zidan qolsin.

Ammo... etdan tirnoq ajrarmidi. Ming menga nima degani
bilan, beparvo boʻlolmadi. Pochchasi tashlagan qadamlarni
kuzatib yurdi, oʻzicha achindi, kuyindi. Raykom byurolarida
tik turgʻizib qoʻyib savalashganini, u yerdan suvga tushgan
mushukday shalvirab chiqqanlarini goh undan, goh bundan




eshitib ichidan qirindi oʻtdi. Lekin masala shu darajaga yetganini
bilmagan edi. Xolmat Toshkentga — Sa'dullaning oldiga
boraman, deb keptimi, demak ahvol jiddiy. U Sa'dullaning
oldiga bekorga bormaydi. Biladi, uning yuristlardan oshnasi
koʻp, qolaversa, qaynotasi ministr o`rinbosari, qayga uzatsa
qoʻli yetadi.

— Nima gap, tinchlikmi? — dedi Aliqul uzoq sukutdan soʻng.

— Xabaringiz bor, hozir paxtakor tumanlarda tekshirtekshir ketyapti. Qo'shib yozganlar, pora olganlar fosh etilyapti. Otam, bu toʻlqin bizning tumanga ham albatta keladi,
deydi. Raykomning uchiriqlaridanam bu ma'lum emish.
Shuning uchun g'alva boshlanib qolmasdan oldini olish kerak, deydi otam.

— Nima, otangning ham qallobligi borakanmi? — deb
oʻsmoqchiladi Aliqul.

— E, togʻa, — dedi Xolmat qizishib, — buni hamma
biladi-ku. Kim halol bajaryapti plandi. Yuz bosh sovliqdan
yuz ellik, yuz oltmish qo`zi olib boʻladimi, oʻzingiz oʻylang.
Goʻsht, sut, jun planiyam nechchi yildan beri qogʻozda bajariladi-ku.

— Nimaga shunday qiladi? Qilmasin edi!

— Obbo! — Xolmatning jahli chiqib ketdi.— Bitta mening otam qilyaptimi? Hamma joyda ahvol shu. Paxtakor
xoʻjaliklarda boʻlgan ishlarni eshitsangiz og`zingiz ochilib
qoladi. Haliyam, bizning tumanlarda insof bor ekan, deysiz... Eng yomoni otam geroylikdan qoldi-da, eski raykom
tayyorlayotgan edi.

Aliqulning ensasi qotdi. Indamay choy hoʻpladi.

— O`zingni ishing nima boʻldi? Tinchidimi? — dedi birozdan soʻng.




— Hali qayoqda tinchiydi. Shuniyam gaplashaman-da, Sa'dulla bilan.

Bir hafta burun Xolmat mast holda mashina haydab kelayotib hamsoya qishloqdan bir bolani urib yuborgan. Shoʻrlik
bola kasalxonada: ota-onasi boshida ezilib, yurak yutib oʻtiribdi. Bola tuzalib ketsa-ku, xoʻp-xoʻp, ishi sal yengillashar,
ammo falokat bosib bir gap bo`lsa bormi — Xolmatga bu
yerlarda yurish ortiqchalik qiladi.

Aliqul ogʻir oʻyga tolib, jim qoldi. U nigohini bir nuqtadan
uzmay choy hoʻplardi. «Otasini aytyapti-yu, asli maqsadi —
o`zining dardi. Boʻlmasa Toshkentga borib ham oʻtirmasdi.
Birov uchun jon kuydiradiganlardan emas bu. Otasiyam bir
pul bu uchun... Oʻzining ishini tinchitish...»

Zarbuvi ovqat keltirdi, o`zi ham bir chekkada oʻtirdi.

— Suhbatga xalaqit bermaymanmi? — dedi u eriga yuzlanib.

— O'ʻtiraver, nimasiga xalaqit berasan. Qani, Xolmat.
ovqatdan ol-chi.

Xolmat kosani oldiga yaqinroq surdi-da, qoshiq bilan bir
qoʻzgʻab qoʻydi: shoʻrva ekan.

— Sa'dulla bilan bir maslahatlashib kelsam, deyman-da.
Qani, nima deydi. Har holda uning sud-pudlardan tanishi
ko`p, qolaversa, qaynatasi katta odam.

Ukasi nomini eshitib Zarbuvining qulogʻi dikkaydi. Ammo
odob yuzasidan oraga suqulmadi.

— Suv kelmasdan quloqni bogʻlab qoʻyaylik. Ehtiyot shart
yaxshi-da,— dedi Xolmat ovqatdan hoʻplab.

— Ixtiyoring. Lekin shartmikan? Hali bolaning ota-onasi
nima deydi.

— E, ularni bilmaysiz, togʻa. Arzimagan narsa uchun
olamga jar soladi.




Aliqulning jahli chiqdi.

— Bu arzimagan narsami?! Bolasini bosib ketsang, u
shoʻrlik ana ketdi-mana ketdi boʻlib yotsa... Seningcha bu
arzimagan narsami? Pichoqni avval o`zingga ur, og'rimasa
boshqaga... Bolaning otasi oʻrniga oʻzingni qoʻyib koʻr-chi.
Seni oʻgʻlingni birov mashinasida urib ketsin-chi... Haliyam
ular indamayapti. Fikri-yodi bolasining omon qolishida... Arzimagan narsa deydi-ya...

— Meni qamab qoʻ`yishsa xursand boʻlasizmi? — dedi Xolmat jahl bilan.

— Birovning yomon kunidan kuladigan ablahlardan emasman! Sen-ku hali jigarimsan...

Zarbuvi chidayolmadi:

— Nima gap oʻzi?

Xolmat voqeani qisqacha bayon qilib berdi. Zarbuvi uning
soʻzlarini tinglar ekan, Sa'dulla bilan bundan bir necha yil
oldingi suhbatni esladi. Salima bergan ro“molchani Sa'dulla
olovga tashlayman deganida, oʻzi olib qoʻygani yodiga tushdi.
Oʻsha roʻmolcha hozir ham turibdi. Bundan Xolmat bexabar. Xoʻsh, bordi-yu, u Salima bilan Sa'dulla oʻrtasidagi
munosabatdan voqif boʻlganida nima oʻzgarardi? Zarbuvi
bu savolga aniq, javob topolmadi.

— Shunga sizlar bilan bir maslahatlashay, deb keluvdim,
уапга, — dedi Xolmat jimlikni buzib.

— Men nima deyman,-— Zarbuvi yer chizdi.— Borsangiz
borarsiz, lekin uning qoʻlidan nima keladi, bilmayman.

«Qo'ying, qallob ishlaringizga ukamni aralashtirib, boshini qotirmang. O`zi dissertatsiyasi choʻzilib xunob boʻlib
yuribdi», demoqni oʻyladi Zarbuvi, biroq yuz mehri issiq —
aytolmadi. Aksincha indamay turib ketdi. Aliqul sezdiki,




Xolmatning muddaosi Zarbuviga yoqmadi. Uning odati shunaqa: suhbatdoshi arzi-holini xushlamasa adi-badi aytishib
oʻtirmaydi-yu, jimgina joʻnab qoladi.

— Bir borib koʻray-chi,- dedi Xolmat, ilojini topsa
yordam berar, boʻlmasa yoʻq-da. Manzilini bilasizmi, togʻa.

— Men yaxshi bilmayman, hozir yangangdan soʻraymiz.

Aliqul xotinini chaqirib, manzil soʻradi. Zarbuvi manzilni
bilmayman ham demadi, bormanglar ham deya olmadi.

— Keliningizni ham olib borsammi deyapman, yanga.
Bahonada bir tomosha qilib kelsin. Hech qayoqqa olib bormaysiz deb, quloq-miyani yegani yegan.

«O`zi birovning hovlisida sig“indiga o`xshab oʻtirsa... Bular
toʻzishib borsa, qayerga joylashtiradi. Tagʻin ustiga yosh bola...»

— Kelinni boshqa safar olib borsangiz tuzukmi?— dedi
Zarbuvi oxiri. — Hozir bunaqa tashvishlar bilan tomosha
yurakka sigʻadimi.

— Tashvish boʻlib nima qipti, qamalib ketayapmanmi.
yuragimga hech narsa sig'masa. Ham dam olganing, ham
beda oʻrganing deganday, bahonada aylanib kelamiz-da. Yana
kim olib boradi deysiz uni Toshkentga...

ku

Ana-mana deguncha Ulugʻbek bir yoshga toʻldi. Feruza
shundan beri kecha-yu kunduz oʻgʻli atrofida parvona. Sa'dulla ham goʻdakkinaga bogʻlanib qolgan: ishdan yuragi siqilib kelgan kunlari shu bilan ovunadi, uning beozor kulgilarini eshitib, barcha tashvishlarini unutadi.

Farzand tugʻilsa ota-onam bilan munosabatimiz izga tushib ketar, deb oʻylagandi Feruza. Yoʻq, aksincha, munosabatlar tori battar taranglashsa taranglashdiki, ammo sira




boʻshamadi. Feruza ana shu torning uzilib ketishidan juda
choʻchiydi, hatto bu hodisa kechalari tushiga kirib chiqadi.
Axir ota-onadan kechib boʻladimi? Aslida na Feruza, na
Sa'dulla unday fikrni xayoliga keltiradi. Ikkovi ham iloji
boricha munosabatlarni yaxshilashga, farzandlik burchlarini
bekam-u koʻst ado etishga intiladi. Lekin qars ikki qo'ldan
chiqarkan-da!

Bir kuni kutilmaganda Muazzam opa kirib keldi. Ochig£i,
bu tashrifdan Sa'dulla u yoqda tursin, Feruzaning o`zi ham
taajjubga tushdi. Chunki Feruza koʻz yordi, oʻgʻli mana ikkiuch oylik boʻldi, Muazzam opa yolchitib kelgani, holing
qalay, deb astoydil soʻrab-yoʻqlagani yo“q. Hammasi yuzaki.
Yolgʻon boʻlmasin, Sa'dullaning onasi shu yerdalik paytlarida
bir-ikki keldi (Feruza tug“uruqxonaga ketishi bilan Sa'dulla
qishloqdan onasini olib keldi, chaqaloqning chillasi chiqquncha
kampir ular bilan birga turdi, chaqaloqni qanday yoʻrgaklash,
qanaqa qilib belash lozim, choʻmiltirganda qanday ushlash
kerak — hammasini Feruzaga oʻrgatdi). Shundayam qabulida
odam toʻplanib qoladiganday bir soat-yarim soat oʻtirib ketardi.
Bu ham yetmaganday, Feruza hovliga chiqishi bilan qudasiga
uni yomonlardi. (Qaysi ona oʻz qizini qaynonasiga yomonlaydi!)
Qudasi esa «Qoʻying, quda, xafa boʻlmang, ishqilib ikkovi
qoʻsha qarisin. Siz bilan menga shunisi kifoya», deb qo`yadi.
Buning sabablari bor. Oldingi mashmashalar ustiga yana
mashmasha qoʻshildi. «Tugʻ“uruqxonadan chiqib toʻg'ri uyga
kel», dedi Muazzam opa. Feruza oldiniga koʻndi ham. Lekin
yana oʻyladi: «Har narsani oʻrgataverib, tanbeh beraverib
odamning yuragini qon qilib yuboradi». Shu fikrdan keyin u
oyisining uyiga borishni rad etdi-yu tug“uruqxonadan toʻgʻri
kampirning hovlisiga keldi. Bu Muazzam opaga ham, Olim




Akbarovichga ham alam qildi. «Odam degan ham shunaqa oʻjar,
bir soʻzli boʻladimi?»

Bugungi tashrifning ma'nosi ne?

Muazzam opa qizidan, kuyovidan hol-ahvol soʻradi, nevarasini olib suydi. Ochilib-sochilib oʻtirdi, choy ichdi, qandqursdan ermak qildi.

Yoz kuni charaqlab turgan quyosh yuzini qora bulut qoplab yomgʻir quyib bersa qanday hayratga tushasiz. Hozir
daf atan shunday hol roʻy berdi. Bir qop yongʻoqday shaldirab
oʻtirgan Muazzam opa bir zumda oʻzgardi-qoldi. Qovoqlari
osilib, lablari burishdi. Sa'dulla bilan Feruza garang: nima boʻldi?

— Uy deganga sal qarash ham kerak-da,— dedi Muazzam
opa dab-durustdan,— oʻzi moxovning kaftiday hovli-yu shuniyam supurib-sidirib oʻtirolmaysanmi? Manavi piyolangni
qara, odam choy ichishga hazar qiladi.

— Nima qipti piyolaga? — deya oldi Feruza.

— Nima qipti emish?!

Nihoyat, Feruza angladi, u oyisiga labi uchgan piyolada
choy quyib bergan ekan. Qizarinqirab uzr soʻradi, boshqa
miq etolmadi.

— Yosh bola bilan o`ralashib vaqtida supurib-sidirolmayaptida, opa. Asta-sekin hammasi yaxshi boʻp ketadi,— dedi Sa'dulla.

— Qachon?! Qachon yaxshi bo`ladi?

Labi uchgan piyola haqidagi gap aslida Sa'dullaga qaratilgan edi. Nishonga ustakorlik bilan otilgan kesatiq zamirida
juda koʻp ma'no yashiringanini Sa'dulla biladi. Lekin uyiga
kelganni it qopmas degandek, indayolmadi, tishini-tishiga bosdi.
Muazzam opa esa ovozini yanada balandlatdi.

— Qanaqa erkaksiz, oʻzi, kuyov? Er degan xotinini sal
qoʻlga olishi kerak-da. Ammamning buzogʻiga oʻxshab




lalaymang. Ha, ayting, manavi oyimchaga, sal-pal odamlik
siyog`i bordir axir, u yoq-bu yoqni yig`ishtirib o'tirsin. Qachon
qarasang qoʻlidan kitob tushmaydi. Shuncha oʻqiganiyam yetar.
Ja oʻqib shahar olib berarmidi sizga!

Ajabo, bu ta'na-dashnom oqavasi qayoqqa ketyapti? Maqsad nima oʻzi? Nega endi qizini kuyoviga yomonlab qoldi?
Bu kalavaning uchi qayerda?

Har qalay Sa'dulla pisanda savilni ko“tarolmaydi. Bunga
odatlanmagan. Axir haq-nohaq qoshingda bidirlayverishsa, u
eng yaqin kishing boʻlgan taqdirda ham, yoqmaydi-da! Qolaversa, odamni toʻgʻri izga soladigan pand-u dashnomning
yoʻrigʻi boʻlak...

— Oyi! — dedi Feruza keskin.— Nima demoqchisiz oʻzi?!
Kuyovingizga chaqib meni urishtirmoqchimisiz? Kelgan
bo`lsangiz — xush kelibsiz, oldingizga qoʻyganimni yeb-ichib
ketavering-da. Nima qilasiz tirnoq ostidan kir qidirib. Bizni
tinch turmushimiz sizga yoqmaydimi? Ba'zilarga oʻxshab
hafta-o`n kunda oldingizga yigʻlab borsam, koʻnglingiz joyiga tushadimi? Muddaongiz nima oʻzi? Qoʻying axir bizni
oʻz holimizga! Shukr, endi oʻgʻlimiz bor.

— Senga xudo bas kelmasa, bandasi bas kelolmaydi. Muazzam opa jahl bilan oʻrnidan turdi.

— Koʻrdingizmi, kuyov, — dedi Sa'dullaga.— Siz buning
sovuniga kir yuvganingiz yoʻq, bilmaysiz buni. Hali ko`rasiz,
sizniyam rosa oborib-opkeladi.

Yo, alhazar! Ona o`z qizini kuyoviga yomonlab tursa —
bu qanday savdo? Koʻz koʻrib, quloq eshitmagan voqea.
Yoki bu bir yoʻlimikan? Qizini chiqarib olish maqsadida qilinayotgan hiylamikan?

Ichi tirnalayotgan bo'lsa ham Sa'dulla oʻzini bosdi, iloji
boricha vazmin muomala qilishga intildi.




— Qoʻying, opa, siz ko“p kuyinavermang. Hammasi izga
tushib ketadi. Rosti, sizday aqlli xotinning qizi ahmoq boʻlishiga
ishonmayman. Asta-sekin aqli kirib qolar, hali yosh-da.

Sa'dulla mo`ljalni aniq olgan edi. Toshib ketayotgan qaynona picha hovridan tushdi. Xususan, «Sizday aqlli xotinning
qizi ahmoq boʻlishiga ishonmayman», degan iliq e`tirof ogʻziga
qulf kabi tushdiki, tagʻin jazava qilgani botinmadi.

U nima maqsadda keldi, nega bunday qilib ketdi — bunga na Feruzaning, na Sa'dullaning aqli yetdi.

Shu-shu Muazzam opa qizinikiga boshqa yoʻlamadi...

Ertaga Ulugʻbek tugʻilgan kun, Feruza tayyorgarlik
koʻrmoqda. Toʻrxalta koʻtarib Sa'dulla keldi. Darvoza oldidagi stulchada sigaret tutatib oʻtirgan kampir gap tashladi:

— Keldingizmi, otam, kelinim bechora ertalabdan beri
tingani yoʻq, kechqurun mehmon keladimi deyman, a, otam?

Sa`dulla indamay uyga kirib ketdi. U nimadandir bezovta ekanligini Feruza sezdi.

Tinchlikmi?— dedi xavotir olib Feruza.— Yana kafedrada
janjalmi? Shu dissertatsiyadan voz kechib qoʻya qolsangiz
nima qiladi? Nima zaril sizga shuncha asabbuzarlik? Kandidat
boʻlmasangiz kunimiz o`tmay qoladimi?

Qariyb bir yildirki, Sa'dullaning dissertatsiyasi ustida
munozara boradi. Kafedradagilar oʻz-o`zidan ikki guruhga
boʻlinib qolgan. Sa'dullaning ilmiy rahbari koʻpni koʻrgan,
oʻz sohasining bilimdon olimlaridan. Ayni vaqtda prinsipial,
har qanday sharoitda ham adolat tarafida turadigan odam.
Koʻpchilik uni, men toʻgʻri — tayoq to`gʻri, deydiganlardan,
deb orqasidan masxara qilib yuradi. Shu fe'li tufayli doktorlik
dissertatsiyasi ham ikki marta qaytgan. Lekin ushlagan joyini
kesib oladiganlardan ekanligini chindan isbotladi, boshlagan




ishini oxiriga yetkazmay qoʻymadi. Uch yil oldin dissertatsiyasini
uchinchi marta himoyaga qo`ydi va bu safar niyatiga yetdi.
Shunda koʻpchilik uning irodasiga, matonatiga tan berdi.
Hatto uni koʻrolmay yurgan, oldingi himoyalarda oyog'idan
chalganlar ham bu gal mum tishlab qolishdi.

Kafedra oʻqituvchilarining bir guruhi shu odam tarafida,
boshqa guruhi esa kafedra mudiri — doim kulib turadigan,
hech kimga hech narsada yoʻq demaydigan, lekin biron-bir
ishni bajarmaydigan, natijada «va'daboz» deb nom olgan
professor tomonida. Qurgur professor shunday ustamonki,
har qanaqa odamning u yengidan kirib bunisidan chiqib ketadi.
Rahbarman deganning koʻngliga yoʻl topishda hech kim uning
oldiga tusholmaydi. Shu xislati tufayli u universitet kazokazolari bilan, ministrlikdagi katta-kichiklar bilan, hatto, garchi
boshqa sohada ishlasa-da, Olim Akbarovich bilan ham ogʻizburun oʻpishib yuradi.

Sa'dullaning dissertatsiyasi bir necha bor muhokama qilindi.
Har gal oʻsha kafedra mudiri hali xom, pishitish kerak, degan
fikrni aytaverdi. Dastlab uning yonini ikki-uch kishi olgandi,
asta-sekin ularning safi kengaydi. Sa'dullani himoya qiladiganlar
ozchilikni tashkil etib qoldi. Bundan Sa`dullaning yuragi siqilar,
demak himoya qilolmas ekanman-da, deb ezilardi. Domlasi
taskin berar, parvo qilma, oʻgʻlim, yaxshi ish bari bir qadrini
topadi, faqat ruhan tushma, oʻzimdan qiyos, deb uni ovutardi.
Shogirdini ovutardi-yu, oʻzi ichidan zil ketar, kafedra mudiriniig baxilligidan jahli chiqar edi.

Mojarodan Feruzaning ham xabari bor. Hozir oʻshanga
ishora qilgan edi.

— Yoʻq, dedi Sa'dulla, — kafedrada tinchlik. Lekin oyingiz sizni bir kelib ketsin, depti. Kafedraga telefon qipti.




— Nima gap ekan? — Feruzaning ko`ngliga xavotir tushdi.
Chaqirish u yoqda tursin oʻzi borsa ham unchalik roʻyxushlik
bermaydigan oyisi nega yoʻqladi ekan? Hoynahoy bekorga
emasdir. — Oyimning o`zlari qo`ng`iroq qiptilarmi? Kim gaplashi pti?

Ha, oyingizni o`zi telefon qipti. Zavkafedra aytdi menga.

— Boʻlmasa... ish oʻlgur ham... yaxshisi qoʻngʻiroq qilaman. Ulugʻbek uygʻonsa, ovutib turarsiz.

Feruza apil-tapil kiyindi-da, chiqib ketdi. Hamon sigaret
chekib oʻtirgan kampir «Ha, onam, kech tushganda yo`l
boʻlsin», deganicha qoldi.

Sa`dulla kiyimini almashtirdi, hovliga chiqib, vodoprovodda yuvindi. «Xotiningiz qayerga ketdi, otam?» dedi
kampir. Nima ishi bor ekan qayerga ketgani bilan. «Hozir
keladi», deb qoʻya qoldi. Keyin ovqat quyib kelib ichdi.
Kosani oshxonaga eltib qoʻyib endi choy damlayotgan edi,
darvoza taqilladi. Kampir oʻtirgan joyidan baqirdi.

— Sa'dullaxon, otam, darvoza taqillayapti, qarang-chi,
kim keldi.

Sa'dulla darvozani ochdi-yu hang-mang boʻlib qoldi. Ostonada Xolmat, uning yonida bola koʻtargan Salima turar edi.

— Kutmovdingmi?

Rost, kutmagan edi. Lekin bu gapni qaysi oʻzbek mehmonga aytadi?!

— Nega, endi, marhamat, dedi Sa'dulla.— Seni atay
kutishim shartmi, qachon xohlasang kelaver, eshigimiz ochiq.

Xolmat quchog£ʻini ochdi, Sa'dulla ham uni noqulay
ahvolda qoldirmaslik uchun qulochini yozdi. Salima bilan qoʻl
olib koʻrishishdi.

— Qani, kiringlar ichkariga.




Mehmonlarga divandan joy koʻrsatdi-da, oʻzi stulga oʻtirdi. Hol-ahvol soʻrashishgach:

— Aybga buyurmaysizlar, hammayoq toʻzib yotipti,— dedi
Sa'dulla.

— Kelin qayoqda, koʻrinmaydi?

— Hozir kep qoladi, bir zarur ish bilan chiquvdi.

Shu mahal Ulugʻbek uygʻondi. Sa'dulla aravachani tebratdi, lekin qani endi u tinchisa, battar yigʻlaydi, Salima
bolasini divanga yotqizdi-da, borib Ulugʻbekni koʻtarib oldi.
«Tagi hoʻl boʻpti», dedi uyalib-tortinib. Sa'dulla unga shkafning bir tokchasini koʻrsatdi.

— Mana shu yerni qarang, kiyimlari bo`lishi kerak. Oʻzimam yaxshi bilmayman.

Ulugʻbekning kiyimlarini Salima almashtirdi — u jimib
qoldi. Salima Ulug`bekni oʻynatar ekan, uning qosh-koʻzlariga termildi: xuddi otasining oʻzi, peshonasining kengligiyam,
ogʻzining kattaligiyam — hamma-hammasi otasining oʻzginasi, shunday uzib olib yopishtirib qoʻyganday. «Demak, xotini
Sa'dulla akani judayam yaxshi koʻrar ekan-da».

Sa'dulla dasturxon yozdi, choy qoʻydi. «Hozir Feruza
kelib qoladi», deb ovqatga tegmadi. Oʻzi bir yoʻlini qilmasa,
uning qoʻlidan nima kelardi.

Endi bir piyoladan choy quyuvdi Feruza keldi. Yuzida
tashvish alomati zohir. Mehmonlarni koʻrgandan soʻng sal
chiroyi tetiklashdi.

— Nimaga hech narsa qoʻymay, quruq choy bilan aldab
oʻtiribsiz mehmonlarni,- dedi Sa'dullaga ginaomuz. Oʻzi
darrov ishga tushib ketdi, kolbasa, pishloq kesib keldi, sariyogʻ
qoʻydi, turli konfetlardan oldi. Keyin biroz oʻtirib hol-ahvol
soʻrashdi. «Sizlar gaplashib turinglar, men hozir», dedi-yu




oshxonaga chiqib ketdi. Birozdan so`ng uning orqasidan Sa'dulla
keldi.

Tinchlikmikan? — dedi Sa'dulla.

— Bilmadim, ochiq aytmadi. Telefonda bo'lmasmish. Feruza chuqur uh tortdi.

— Mehmonlar qachon kelishdi? Xolmat degan oʻrtogʻingizmi? Xotinini qayerdadir ko'rgandayman.

— Ko'rgansiz,— dedi Sa'dulla,- huv bultur Samarqanddan
qishloqqacha yoʻlovchi mashinada biz bilan birga ketuvdi.

— Ha, esimga tushdi, oti Salimamidi?

— Ha... Ovqatni tezlashtiring, men mehmonlarning oldiga boray. Zerikib qolishmasin.

Yo`q, mehmonlar zerikmapti. Kampir kirib hangomalashib o'tiribdi. U sigaretini burqsitib tutatgancha, qayoqdagi
oldi-qochdilarni xuddi oʻzi koʻrganday qilib kelishtirib soʻzlardi. Sa'dullani koʻrib oʻrnidan turdi.

— Keldingizmi, otam, mehmonlar bilan hasratlashib oʻtiribmiz-da. Mayli, endi man borib biroz choʻzilay, charchab
ketaman, deng, otam.

— Qarichilik-da,— dedi Xolmat.

— Kim biladi deysiz, otam. Aslida hali uncha qariganim
ham yoʻq. Endi yetmishga bordim. Yoshligimda morojniyxonada ishlaganman-da, katta-katta muzlarni yelkamda tashirdim.
Shularning ta'siri endi bilinyapti, deng, otam.

Kampirning armonini Sa'dulla minginchi marta eshitayotgan
boʻlsa ajab emas. Kim kelsa shuni aytib beradi, birov undan
yoshligingizda nima ish qilgansiz, deb so“raydimi-yoʻqmi —
bari bir salom-alikdan soʻng diydiyosini boshlaydi.

Kampir chiqib ketgandan soʻng Sa'dulla bilan Xolmat u
yoq-bu yoqdan maromida gurunglashdi. Bolaligini eslab, goh




zavqlanib, goh ma'yuslanib o'tirishganda Feruza ovqat keltirdi.
Mehmon hurmati uchun Sa'dulla bir shisha araq qoʻydi. Hazilhazil bilan shishani boʻshatishdi.

— Qachon uy olasan endi?

Tomdan tarasha tushganday berilgan savol Sa'dullani
gangitib qoʻydi. Negaki, u doʻstidan har qanaqa hazil, kesatiq yoki ta'nani kutgan, aynan shu dilo`rtar so'roqni esa
kutmagan edi.

— Berib qolar, mendan oldin ishga kelganlar bor hali,—
dedi u nihoyat, allanechuk boʻzarib.

Xolmat sigaret tutatdi:

— Kvartirami? — dedi u nopisandlik ohangida. Sa'dulla
bosh irgʻadi. — Kvartirani nima qilasan? Uchastka olib qoʻya
qolmaysanmi?

Dangal, lekin ichida toshi bo“lgan bu gapdan Sa'dulla bilan
Feruza zoʻr-bazoʻr kuldi. Hali nochorlik changalidan tamom
qutulib olishgani yoʻgʻ-u, uchastka haqida oʻylashlari kulgilida, yaxshi ham ertaga Ulugʻbekning tugʻilgan kuni boʻlgani
uchun bitta-yarimta yoʻqlab kelib qolishi mumkin, deb u-bu
narsa keltirib qoʻyishgan edi. Yoʻqsa, mana bu kolbasa-yu pishloq,
anavi qimmatbaho konfetlar, hatto hozir Xolmatni sayratib
turgan mana shu shisha boʻlish-bo“lmasligi xudoga ma'lum edi.

— Uchastkaga pul qayoqda deysan, joʻra, iljaydi Sa'dulla.— Eson-omon bitta kvartira ololsak ham katta gap.

Xolmat kuldi.

— Yoʻlini topgan unisiniyam oladi, bunisiniyam. Nima,
oʻzing domla, qaynotang amaldor. Agar menda shunday imkoniyatlar boʻlsa bormi, oʻzim bilardim nima qilishni.

«Noshudsan, deb ustimdan kulyaptimi? Shu maqsadda
kelganmi oldimga? Men uning ishlariga aralashmayman-ku,
u nima qiladi mening turmushimga burnini tiqib».




— Har kimning oʻz yo`li, oʻz qarashi bor, Xolmat,— dedi
xayoldan chalgʻib Sa'dulla.— Shuning uchun institutda domla
borki, hammasi poraxoʻr degan fikr notoʻgʻri. Qaynotam esa oʻz
yoʻliga.

Hamma ogʻziga tolqon solganday jim qoldi.

— Choy ichib oʻtiringlar,- oradan oʻngʻaysizlikni koʻtarishga urindi Feruza.- Oling, siz bulardi gapiga e'tibor bermang, choy iching, manavilardan olib oʻtiring. — Salima kulib qoʻydi. Feruza Sa'dullaga yuzlandi: — Qoʻying shunaqa
mashmashani, mehmonga leksiya o“qimang, undan koʻra...

— Ha, nima urishgan odamlarday xoʻmrayib oʻtiraylikmi, —
dedi kulib Sa'dulla. — Suhbat-da... Ha, boʻpti, qani, Xolmat, ol, u-bu narsalardan ermak qilib o'tir.

Sa'dulla choy hoʻplab konfet tishladi-da, zimdan Salimaga razm soldi. U na choy ichar, na gapirar, kim soʻzlasa
shuning ogʻziga termilib oʻtirardi. Ahyon-ahyonda zimdan
8а"ФШат, Ко"ргод esa Feruzani kuzatardi. «U nimani oʻylayapti ekan? Ehtimol menga tegmaganiga shukr qilayotgandir.
Toʻg'ri-da, nomi ulug" — suprasi quruq erni boshiga uradimi.
Xolmatlarning hovlisi qayoqda-yu, mana bu kulba qayoqda,
tagida mashina. Menga o`xshab avtobusga osilib yurmaydi».
Sa'dulla shularni xayolidan oʻtkazar ekan, bir lahza Salimadan koʻzini ololmay qoldi. «Shunday esa nimaga chehrasida
mahzunlik bor? Oldingiday shoʻx-shaddod emas, bir gapirib
oʻn kulmaydi. Yuzlari soʻlgʻin, boqishlari g'amgin. Nega?
Sababi nima ekan? Oʻziyam qarimsiq, boʻp qopti. Yoki bolachaqa tashvishi, uy-roʻzgʻor yumushlari shu koʻyga solib
qoʻydimi?! Bu yoqda Xolmatning injiqliklari, bir tomonda
qaynona-qaynota deganday... Shoʻrlik halovatni bilmasa. Qishloq
sharoiti shu-da. U raisning kelinimi, kolxozchinikimi — bari




bir. Soʻfi azon aytmay oʻrnidan turishga majbur, bu yogʻi
yarim tungacha g`imir-g`imir. Hovli supur, sigir sogʻ, choy
damla, ovqat pishir, kir yuv... Bu ham yetmaganday kolxozning ishi. Shoʻrlik ayollar! Yana biz ularni goʻzallik ramzi
deb, jar solamiz. Qani ularning asl goʻzalligi?! Har kun —
yil-o`n ikki oy shu ahvol. Na dam olishni, na biror joyga
borib aylanib kelishni bilishadi: kurort, sanatoriya degan
gaplar-ku tushiga ham kirmaydi. Albatta qarimsiq boʻlib
qoladi-da. Loaqal oʻziga qarashga vaqt topolmasa. Yana, erkaklar bilan huquqimiz teng, deb ogʻzi qulogʻida...»

Ancha uzoq choʻzilgan oʻngʻaysizlikdan soʻng jo“ralar yana
suhbatga berilishdi: bozor-u doʻ“kondagi narx-navo osmonga
sapchigani, meva bilan sabzavotning tori tortilib qolgani,
qishloqda mol boqish imkoni qolmayotgani, xullas, shunaqa
ikir-chikirlarni qoldirmay ezg'ʻilashdi. Bahsga ayniqsa Xolmat
dadilroq shoʻngʻidi. Ichida dardi koʻp ekan. Hatto ancha
qizishdi ham, lekin olis yoʻldan ichida olib kelgan muddaosini
sirtiga chiqarishga shoshilmadi.

Ertasi kuni Sa'dulla ishga bormadi. Nonushtadan keyin
bozorga tushib chiqishi zarurligini oraga qistirdi. Xolmat ham
birga bormoqchi boʻ`luvdi Sa'dulla bilan Feruza rad etdi.
«Sen Salimani tomosha qildir, Toshkentga birinchi kelishi
axir, u yoq-bu yoqni koʻrsin-da. Feruza olib yurardi-yu, bugun
Ulugʻbekning tugʻilgan kuni, bitta-yarimta kep qolishi
mumkin», dedi Sa'dulla.

— E, shundaymi, tabriklaymiz, umri uzoq boʻlsin! — dedi
Xolmat. Kechga tomon ular horib-charchab kirib kelishdi.

— Qalay. Toshkent yoqdimi? — deb soʻradi Feruza Salimadan.

— Ha, — dedi Salima,— odam charchab ketdi-ey.




U sumkasini ochib chiroyli koʻylakcha, jimper oldi-da.
Feruzaga uzatdi:

— Manavi Ulugʻbekjonga, tug`ilgan kuniga bizdan esdalik.

— Nima qilardingiz ovora boʻlib,— dedi Feruza xijolatomuz. Stol yasatilgan, noz-ne`matlarga to`la edi.

— Mehmonlar qani?

Xolmat zimdan kesatdi, shu mahalgacha qaynotang kelmadimi, demoqchi edi aslida. Ertalab u yorilmoqchi edi.
Ulugʻbek tugʻilgan kuni haqidagi xabarni eshitgandan keyin
rejasini darhol oʻzgartirdi. Xursandchilikka buvasi bilan buvisi
albatta keladi, bahonada ular bilan yaqinroqdan tanishib
olaman, keyin dardimni aytishim ham osonroq kechadi, deb
o`yladi.

— Feruzaning bir-ikkita o`rtoqlari kelib ketishdi,— dedi
Sa'dulla.— Boshqa kim ham kelardi. Hech kim bilmaydiyam
buning tugʻilgan kuni qachonligini. Qani, oʻtiringlar bu yoqqa,
mehmon mana sizlar-da. Feruza, ovqatingizni olib keling,
bular shahar aylanib ochqab ketgandir.

Feruza bilan Sa'dullaning ikkita kursdoshi keldi. Uzoq
oʻtirishmadi ular ham. Xolmatning xayoli Olim Akbarovichda edi, rosti, bu alomat mehmonni uy egalaridan ham ko'ra
u koʻproq kutdi. Nahotki, nevarasining tugʻilgan kunida kelmasa?

Xolmat boʻgʻildi, ichi sidirildi. Nachora, soat toʻqqizdan oshdi hamki, Olim Akbarovichdan darak boʻlmadi. Bundan Feruza ham hayron. Balki esida yoʻqdir. Kecha aytmapmanam...»

Soat oʻn birlarda Xolmat bilan Sa'dulla chekish bahonasida hovliga chiqishdi. Toʻgʻrirogʻi, bu taklifni Xolmat kiritdi. Axiri u Sa'dulla bilan yolgʻiz va ochiqchasiga suhbatla



shishga qasd qilgan edi. Vodoprovod oldida tik turgancha sigaret tutatishdi.

— Qaynata-qaynanang kelmaydimi? — dedi Xolmat gapni
uzoqdan boshlab. — Nima balo, urishib qolganmisizlar yo?

— Nega urishar ekanmiz. Kelsa ana, kelmasa ixtiyori. Ishi
koʻp, vaqti yoʻqdir-da.

Allanechuk toqatsizlangan Xolmat sigaret oxirini bosibbosib tortdi-da, irgʻitdi. Noma'lum yoqqa mahzun tikilgancha sukutga toldi, ogʻir xoʻrsindi. Peshonasiga tushgan tugunni
koʻrib qoldi Sa'dulla.

— Bir maslahatli ish boriydi,— u gʻoʻldiradi nihoyat.

— Nimaykan?-— dedi Sa'dulla ajablanish bilan do`stining
yuziga termilarkan. Bandasi xom sut emgan-da, «xotini bilan
oʻrtamizda oʻtgan gapni eshitib qoldimikan?» degan fikr oʻtdi
xayolidan...

Xolmat tutila-tutila dardini aytdi.

Sa'dulla dong qotdi: ajabo, hushimi, tushimi? Unchamuncha odamni nazari ilmaydigan raisning oʻg`li uning oldiga yordam soʻrab kelsa-ya?!

— Men... nima qilishim kerak?

— Yuristlardan tanishing koʻp, bilaman. Undan tashqari,
qaynotang zamministr, bir ogʻiz falon kolxozga tegmanglar, deb qoʻysa, tamom, kimning haddi sig`adi tekshirishga.

Sa`dullaning ensasi qotdi. Biror ma'nili gap kutayotgan
Xolmat xafalandi.

— Jahling chiqmasin, Xolmat, lekin gaplaring kulgili-da.
Axir hali tekshirish boshlanmagan, bu narsa bo`ladimi-yoʻqmi —
noma'lum ekan, kimga nima deb aytaman. Mening yuristlardan qanaqa tanishim bor? Kursdoshlarimni bilaman, xolos.
Ulardan birontasiniyam bizning tumanga dahli yoʻq. Qayn



otamga kelsak, sen meni toʻgʻri tushun, Xolmat, u odamdan
men hali hech narsa iltimos qilmaganman, iltimos qilish niyatim ham yoʻq... Bosh egishni yoqtirmayman, bilasan-ku
odatimni.

— Bu bosh egishmas-ku. Odam odamdan iltimos qiladida, begona boʻlmasa.

— Shu ishdan meni ozod qil, jon joʻra. Xohlasang ana
o`zing bor, shundayam mening joʻram ekanligingni aytma,
aks holda ishing teskari tomonga aylanib ketishi mumkin. Undan keyin u odamning qoʻlidan shuncha ish kelishiga ko`zim
yetmaydi. Hozir boshqa sohada.

Xolmat yana sigaret tutatdi. Hafsalasi pir boʻlgan edi.

— Boshqa sohada ishlagan bilan hamma yuristlarni tanirkan.
koʻpi uning shogirdi ekan, surishtirib bildim-ku... Istasa
qiladiku-ya...

Bir zum jim qolishdi. Sukunatni Xolmat buzdi.

— Xoʻp, kolxoz masalasida hali vaqt bor desak, oʻzimning ishim-chi? Bunisiga yordaming tegar axir. Arzimagan
narsa deb, xudo koʻrsatmasin, qamalib ketmayin.

Sa'dulla gʻ“azablandi. «Birovning bolasi oʻlim toʻshagida
yotsa-yu, buning uchun arzimagan narsa boʻlsa... Bu qanaqa
toshbag'irlik...»

— Koʻzingga qarab haydasang nima qiladi, yana ichgan
ekansan...

— Qiziqsan-a,— dedi Xolmat tishlarini gʻijirlatib,— joʻrttaga qilganim yoʻq-ku.

— Bu masalada bir nima deyish qiyin, Xolmat. Hali
bolaning taqdiri nima kechadi... — Sa'dulla iloji boricha oʻzini
qoʻlga olib gapirdi. — Oʻsha yerdagi militsiya, tergovchi-yu
prokuror masalani oʻrganib chiqib bir narsa der.




Sovuq jaranglagan keyingi soʻzlarni eshitib Xolmatning eti
jimirlab ketdi. Goʻyo hozir kela-sola qoʻlini orqasiga bogʻlab
olib ketishadiganday tuyildi. Yalingannamo dedi:

— Qaynotangdan iltimos qilmasak boʻlmaydi, jo'ra. Har
holda oldini olish kerak.

«Tavba, bez ekan-ku toza! Men unga gapirdimmi, devorgami? Quloq solishni istamaydi-ya... Bilganini qilavermaydimi!..»

— Ixtiyor oʻzingda, Xolmat. Boraman desang boraver,
men qarshi emasman. Mening fikrim shu... Qani, yur uyga
endi. Xotinlar zerikib qolishmasin.

— Menga qara, Sa`dulla,— dedi Xolmat uning bilagidan
ushlab.— Haliyam bir gaplashib koʻr, qancha desa beraman.
Bir tomoni o`zing ham quruq qolmaysan.

Haligi holat necha chandon dahshatliroq tarzda takrorlandi: qoq tepasida gumbirlagan guldirak yomon chaldi, shunday chaldiki, goʻyo chor tarafga tarig" yanglig`“ titilib ketdi.

— Shunaqami? — dedi u zo`rgʻa hushini oʻnglab.—- Qancha
berasan?

— Qancha desang... Xolmatning gapi ogʻzida qoldi.

— O'chir ovozingni, ablah!.. Afsuski uyimda mehmonsan...

— Oʻzingni bos...

— Sen meni kim deb o`ylayapsan? Men bu yerda shuning
uchun yuribmanmi?! Birinchi kelding, ammo ikkinchi qorangni
koʻrmayin. Men ahmoq joʻram kepti mendan hol-ahvol soʻragani, deb suyunib oʻtiribman-a.

Dag'al-dag`al eshitila boshlagan ovozlardan xavotir olib
oldin Feruza, keyin Salima tashqariga chiqdi.

— Ha, tinchlikmi? Uyga kirmay, hovlida nima qilib o`tiribsizlar? — dedi Feruza.




— Menga qara, Feruza, — dedi Sa'dulla jahl bilan. — Boya
manavi boyvachcha Ulug“bekka olib kelgan kiyimlarini hoziroq
qaytarib ber. Men birovning sadaqasiga zor emasman!

— Nimalar deyapsiz, Sa'dulla aka!

Salima yig'lamoqdan oʻzini bazoʻr tiyib gapirdi. Unga
qarshi Sa'dulla hech narsa demadi. Indamay uyga kirib ketdi. Orqasidan Feruza kirdi. Nima gap boʻlganini surishtirdi.
Keyin, keyin aytaman, dedi Sa'dulla. So`ng oʻyga toldi: «Har
holda yaxshi ish boʻlmadi, koʻnglini qabartirdim. Yotig`i bilan
tushuntirish lozim edi. Erta yuziga qanday qarayman?»

Tunboʻyi ajriq ustida yotganday u yonboshidan-bu
yonboshiga agʻdarilib uxlayolmagan Sa'dulla azonga borib
koʻzi ilindi. Ulugʻbekning chinqirib yig'laganidan uygʻonib
ketdi. Darhol soatiga qaradi: sakkizdan oshibdi. Oʻ-hoʻ.
kech boʻp ketipti-ku. Irgʻib oʻrnidan turdi, apil-tapil kiyindi.
Narigi xonada hech kimning ovozi eshitilmadi. Feruza
Ulugʻbekning kiyimini almashtiryapti chogʻi, ha-ha, manamana, boʻldi-bo'ʻldi, deb qoʻyadi. Sa'dulla horgʻin tovush
bilan soʻradi.

— Mehmonlar qani?

— Haydadingiz-ku. Xotini bechora bir ajoyib juvon ekan,
yig'lab esi ketdi. Eriniyam rosa qarg'adi. Hammasi sizdan
oʻtdi, deydi. Sa'dulla indamadi. Oʻziga qarab beozor iljayayotgan
oʻgʻlini oldi-da bir-ikki osmonga otib oʻynatdi. Keyin uni yana
joyiga yotqizib qoʻyib, yuvingani hovliga chiqdi... Feruza oʻylanib
qoldi... «Hozir aytaymi? Oldiga tashlaymi oʻrtogʻi berib ketgan
narsani? Yoʻq. Jahl ustida turibdi hozir. Keyin, sal hovridan
tushsin, aytaman». Shu andisha bilan indamadi.

Kechqurun Sa'dulla ishdan qaytgandan soʻng juda charchadim, deb erta yotdi. Feruzaning koʻnglidagi gapi ochilmay




4010. 0. шпбо" ур о"Уад) кЕлааБ ауатмап, спо"2тақдап
hal qilish kerak. Bechoraga yordam bersa beripti-da, nima
qipti. Ham ziyorat, ham tijorat, deganday ungayam yaxshi,
oʻzimizam bir nimalik boʻlib qolamiz. Qadrdon oʻrtogʻi ekanku birovga aytib yurmas.

— Sizam ba`zan juda haddingizdan oshib ketasiz-da,—
dedi Feruza nonushta chogʻi. Sa'dulla nima gap oʻzi,
deganday savol nazari bilan xotiniga qaradi. — Rost-da,
toʻgʻriso“zlik ham evi bilan-da. Bitta-ikkita odam shunaqa
boʻlsa ekan, hamma shunaqa, zamon shunaqa.

Tush koʻryaptimi yoki oʻngimi — Sa'dullaning aqli-hushi
yetmay qoldi. Esida, kurslarida bir toʻporiroq yigit bor edi.
Bir bahona bilan yoʻq yerdagi toʻpolonni, janjalni, g`idibidini boshlar edi-yu, ammo oʻzi oppoq boʻlib qolaverardi,
sira sirtiga suv yuqtirmas, shu sabab unga «O`rdak» deb laqab
qoʻyishgan edi. Bu laqabni unga Feruza qoʻygandi. Mana
shu Feruza topgan edi oʻshanda! Endi esa... Yoʻq, yoʻq,
Sa'dulla koʻzlariga, quloqlariga ishonmaydi. Nahotki, hozirgi
soʻzlarni Feruza, oʻz muttahamligingni zamon pardasi bilan
niqoblama, deb munofiqlarning yuziga shartta gapirib yurgan
Feruza aytyapti?! Unga nima boʻldi? Qayoqdan keldi uning
xayoliga bu fikrlar?!

— Ha, — dedi Feruza,— muncha tikilib qoldingiz? Birinchi marta koʻryapsizmi?

— Birinchi marta koʻrganimda ham bunaqa emasding.
Umuman tanimayapman, oʻzingmisan yoki boshqa xotin
oʻtiriptimi oldimda.

— Qoʻysangiz-chi, hamma narsaning ham chegarasi bor.
Sinfdosh do`stingiz, xotini qishloqdoshingiz ekan...

— Nima qilishim kerak edi? — deb kesatdi Sa'dulla.




— Surishtirib koʻring edi, Samarqandda ham kursdoshlarimizdan bor-ku. Ulardan tashqari Ermat aka bor, juda
qadrdon aka-uka edinglar.

Sa'dulla shalviradi, boʻzardi, bunga nima boʻldi oʻzi?
Oʻsha Feruzami yoki... Nahotki? Sa'dulla hech narsani idrok
qilolmay qoldi, miyasi karaxt edi.

— Gaplaringga tushunmayapman, Feruza?

— Nimasiga tushunmaysiz, — dedi Feruza biroz jahl
bilan, — avvalo odamgarchilik degan gap bor, qolaversa,
qachongacha tanga sanab oʻtamiz...

Sa'dullaning ichida goʻyo nimadir chirt etib uzildi, miyasi qizib, ko`z oldi qorong'ilashdi. Kaftlarini ikki chakkasiga
bosdi. Ko`zini yumdi, qattiqroq yumdi. Umrida birinchi marta
Feruzani — oʻzi sevib, yaxshi koʻrib olgani, jufti haloli
Feruzani koʻrishni istamadi. Hozir koʻziga xotini qoshi-kiprigi
popukday, biroz qiyiq koʻzlari yulduz kabi porlab turgan,
kulishlari yurakni oʻrtab yuboradigan istarasi issiq, goʻzal juvon
emas, yoʻq, aksincha badbashara, xunukdan xunuk, ovozlari
sovuq — aniqrogʻi, «Farhod va Shirin»dagi Yosuman singari
koʻrinib ketdi. Yo alhazar! Odam bolasi bunchalar tez
oʻzgarmasa!

Feruza erining oldiga qog`ozga o`ʻrogʻlik narsa qoʻydi.

— Mana, dedi u,— oʻrtogʻingiz tashlab ketdi. Sa'dulla
ilkis yuziga sovuq suv sepilganday seskandi.

— Nima bu?

— Ko'ring...

— Yoʻqot!

— Namuncha...

Allanechuk ogʻringan, oʻksingan Feruza qogʻozning bir
chetidan ushlab tortdi. O'ram ochilib ketdi. Bir taxlam el



lik so“mlik! Bexos unga Sa'dullaning nigohi tushib Ко"реб
joni og`ziga tiqildi. alamingiz bir oʻksinish bilan soʻradi:

— Nega, nega olib qolding?

— Man olib qolganim yoʻq, oʻzi tashlab ketdi. Bir gaplashib koʻrsin, dedi, yana qancha kerak boʻlsa, aytaversin, dedi.

Sa'dulla peshonasiga shap etkizib urdi:

— Eh, peshanam qursin. Baliq deb ushlaganim ilon boʻlib
chiqdi-ku! — Keyin Feruzaga oʻqraydi.- Menga qara, Feruza, nima gap oʻzi? Toʻgʻrisini ayt, men hech narsaga tushunmayapman.

Feruza pinak buzmadi.

— Hech narsa, nima qipti?

— U holda nega dadang bilan oyingning aytganlariga xoʻp
demading? Nima uchun ular bilan birga yashashga ko`nmading?
Qiynalmasdik, tanga sanab yurmasdik...

— U boshqa masala...

— Boshqa emas! — dedi Sa'dulla keskin. — Hammasining
magʻzi bir!

— Kim bilib oʻtiripti buni olganingizni!

— Hazilingmi yoki chiningmi? Balki meni sinayotgandirsan? Axir o`zing oyingdan ranjib yurasan-ku.

— Oyim notoʻgʻri qiladila. Sababi, avvalo bolalarning
haqini yemaslik kerak, undan keyin shu ishni qilishga oyimda
ehtiyoj yoʻq. Bizda esa...

— Bas!— dedi Sa'dulla.- Eshitishni istamayman! Qazisan-qartasan axir naslingga tortasan, deganlari rost ekan.

Nechundir past tushishni istamayotgan, andisha degan
savilni unutib qoʻygan Feruza kutilmagan kesatiqni hazm
qilolmay ovozini tagʻin bir parda koʻtardi.

— Bu nima deganingiz?




Sa'dulla ham endi oʻzini ortiq bosib turolmadi:

— Bu deganim oʻgʻrining bolasi — oʻgʻri, poraxoʻrning
bolasi — poraxoʻ“r bo`ladi, deganim.

Feruza yigʻlab yubordi.

— Siz uchun shuncha azoblarga chidab, oxiri eshitganini
shumi?

— Chidab kelganing uchun rahmat! Ming rahmat! Ammo
hammasini avvaldan bilar eding. Men senga suyanar edim,
oʻzimga bir madadkor, deb bilardim! Afsus...

— Sabr-toqatning ham chegarasi bor! Mana, bolamiz birga
kirdi. Hamon turmushimiz oʻsha-oʻsha — talabachilikdan farqi
yoʻq. Biz tengilar dangʻillama uchastkada oʻtiripti, tagida
mashina...

Feruza oraga yana shunga oʻxshash g'iybatlarni tiqishtirdi.
Sa`dulla eshitmadi, eshitishni istamadi. Faqat talvasa ichida qoʻl
siltagani, «Yoʻqol, koʻzimga koʻrinma!» deb baqirganini biladi.

Bir mahal oʻziga kelsa divanda choʻzilib yotipti. Ogʻir
dardga chalingan odamday bazoʻr oʻrnidan turdi. Oʻrtada
qaqqaygancha zilday boshini qashlab, atrofga koʻz yugurtirdi.
Stolda non, choynak-piyolalar, dasturxon yigʻishtirilmagan.
Bir tomonda Feruzaning kiyimlari, bir tomonda Ulugʻbekning
koʻylak-ishtonchalari...

Boʻgʻziga achchiq narsa qadaldi. Gandiraklab tashqariga
yurdi. Kampir odatiga ko`ra stulchasini olcha tagiga qo`yib
sigaret burqsitib oʻtirardi. Hamma balodan xabari bor shekilli, Sa'dullaga ma'noli qaradi. U hech narsa bilmagan kabi
kampirga salom berib, vodoprovod tomonga oʻtdi.

— Ha, otam, tinchlikmi?-— dedi kampir Sa'dullaning salomiga alik olarkan.-— Xotiningiz sahar-mardondan qovoqtumshugʻi osilib jo'nab qoldi?




Sa'dulla avvaliga indamadi. Keyin astagina «bilmadim...»
deb qo`ydi. Vodoprovod joʻmragini burarkan, oʻyladi:
«Kampirning oldida ham uyat... Birovning eshigida sig`indi
bo`lib yurgan odamga bunaqa g'alvalarni kim qo`ʻyipti...»

Kampir baland ovozda nasihatini boshladi:

— Hozirgi yoshlargayam hech tushunolmayman, otam.
Sal narsaga er-u xotin gʻijillashadi... Qancha kvartir turdi hovlimda. Shularam g'idi-bidi qilaverardi. Men aytardim, otam,
hey, manga qara, nimaga bunaqa qilasanlar? Bu kunlaram
oʻtib ketadi. Bir umr birovning eshigida yashamaysanlar.
Odamzodga sal sabr-bardosh kerak. Qayoqda deysiz, otam,
birovi koʻnadi, birovi qulog`iga olmaydi. Ammo-lekin hammasi uy olib chiqib ketishdi. Manikida kvartir turganlarning
birontasiyam yomon boʻlmadi, otam. O`zi bu joyning farishtasi bor... Bir xillari keyin ham kelib, mandan hol-ahvol soʻrab
turadi. Oʻzingizam koʻrgansiz-ku. Qorasini koʻrsatmay badar
ketganlariyam bor... Mayli, otam, ishqilib, hammasi oʻz
kuniga omon bo`lishsin.

Muzday suv chiroyini ochganday tuyildi. Artinib, nima
qilarini bilmay qoldi: uyga kirib ketaveray desa — kampirning gapi tugagani yoʻq, kirmay desa — hozir bunaqa pand-u
hasratni eshitishga toqati bormi. Ammo kamgpirsho diydiyosini
oxirigacha tinglamay joʻnavorish ham oson emas: keyin bir.
umr boshi malomatdan chiqmaydi.

— Siz koʻp kuyunavermang, otam. Bu kunlaram oʻtadiketadi. Keyin bir vaysaqi oyim bor edi, deb eslab yurasizlar. —
Kampir chuqur uh tortdi.— Eslab yursalaring shuning oʻzi
kifoya, otam.

Asta-asta kampiming tovushiga mahzunlik qorishdi. «Bu
sho`ʻrlikning ham ichi toʻla hasrat», deb oʻyladi Sa`dulla. Shu




dargohga kelganidan beri kampirga birinchi marotaba achinish
bilan termildi. Ajabo, hozir roʻparasida arzimagan narsalarni
vaysayveradigan, erta-kech tinmay asabga tegaveradigan johil
kampir emas, yoʻq, munis, mehribon bir onaxon turardi.
Ko`ngli bir xil bo'lgancha soʻri zinasiga asta oʻtirdi.

— Ko'ʻnglingizga olmang, otam, qaynonangiz sal oliftaroq ayolmi, deyman-da. Qiziga gap oʻrgatadi manimcha.
Boʻlmasa, xotiningiz yaxshi juvon, esli-hushli, odobli. Harna
chiqsa, onasidan chiqadi, otam.

Odaticha, kampir yaxshi-yomonni javradi, u esa miq etmay tingladi, soʻngra uning oppoq sochlari, ajin bosgan yuzlariga
termilib onasini esladi. Esladi-yu koʻngli orziqib ketdi. Asta
oʻrnidan turdi.

— Choy damlab beraymi, otam?

— Yoʻq, oyi, rahmat, choy ichgim kelmayapti.

— Siz bunday qilmang, otam. Xotinlardi nimasi koʻp —
gʻidi-bidisi koʻp. Yuragingizga olavermang. Yigit degan unchamuncha gapni yelkasi osha irgʻitishi kerak. Rahmatli cholim
shunday derdilar.

— Rahmat oyi, ming rahmat sizga.

Uyga kirib karavotga choʻzildi. Boshi qoʻrgʻoshin quyilganday og'ir. Ertalabki janjal tushimmi-oʻngimmi, deb ikkilandi.
Keyin qat'iy xulosa qildi: tush emas! Kampirning gaplari
xayoliga keldi: «Xotiningiz yaxshi juvon, esli-hushli, odobli.
Harna chiqsa, onasidan chiqadi...» Bugungi iddaolari-chi,
ularniyam onasi oʻrgatganmi? Esli-hushli boʻlsa nega onasining
yoʻrigʻiga yuradi?

Feruza! Nega bunchalar oʻzgarib qoldi? Buning sababi
nima? Axir uning xarakterida bunaqa odatlar yoʻq edi-ku...




Yo`qmidi? Balki Sa`dulla sezmagandir, e'tibor bermagandir.
Oʻzi shunaqa boʻladi — odam birovni sevsa, uning kamchiliklarini ko`rmaydi, yomon odatlarini payqamaydi. Aksincha,
yoqtirmasa — yaxshi tomonlari koʻziga koʻrinmaydi, fazilati
ham qusur kabi tuyilaveradi. Ehtimol Sa'dulla ham shu koʻyga
tushgandir.

Unday desa, nega Sa'dulla bilan doʻst tutindi? Oxir-oqibat
nega uni yaxshi ko`rib qoldi? Qancha-qancha boyvachchalardan sovchilar kelganda rad etdi? Nega? Nahotki, Feruza
ham hayotning mazmunini yaxshi kiyinish-u qimmatbaho taqinchoqlarda, deb bilsa? Yoʻq, bu mumkin emas! Feruza
unaqa qizlardanmas! Unday esa bugungi pichinglarini, harakatlarini qanday tushunmoq kerak?

XII

Feruza Ulugʻbekni koʻtarib chiqib ketganiga bir hafta
boʻldi. Shundan beri Sa'dulla kampirning tovuq katagidekkina hovlisiga soyaday kirib, soyaday chiqadi. Bir haftadirki,
bu hovlida na birovning kulgisi eshitiladi, na yig'isi. Bir zum
osudalikni orzu qilgan yoki biron narsa yozib-chizaman degan
kezlari oldiga kirib jonidan bezor qiladigan kampir ham
yoʻq hozir. Ikki kun oldin ostona hatlovdi. Shu chiqqanicha
badar ketdi. Sa'dulla-ku jag'iga suyanib qolgan kampirshoning
«suhbatini» juda qoʻmsab yotgani yoʻq, uning diydiyosiga
ko`zi uchayotgani ham yoʻq, lekin mana bu huvillab yotgan
hovlining bir chekkasida odam ovozi eshitilib turgani tuzuk
ekan-da.

U joyidan erinib turdi. Xuddi uxlamagandek. Koʻngli gʻash.
Deraza tagidagi olchaga qoʻngan olashaqshaqning xunuk ovozi




dilini battar xijil qildi. Darpardani ochdi-da, kish, yoʻqol,
deb olashaqshaqni haydadi...

Zinada kafedra mudiriga duch keldi. U qaygadir shoshib
ketayotgan shekilli, bir soatlardan keyin meni oldimga kiring, gap bor, deb hovliqqancha koʻchaga chiqib ketdi.

Shu topda har qanaqa kalima qulogʻiga yoqmaydi. Ishiyam, dissertatsiyasiyam, aspiranturasiyam — hammasi koʻziga
adlaqanday mayda-chuyda, arzimasday koʻrinib, qo`li ishga
bormay yuribdi. Endi aksiga olib mudirning nima zarur gapi
chiqib qoldi ekan? Kirmasinmi yo oldiga? Yoʻq, kirish kerak.
Nima boʻlganda ham kafedra mudiri. Hozircha, uning 407
ostida ishlab turibdi. Beodoblik qilsa — tuzukmas. Qani aytsin
gapini, yoqsa xoʻp deydi, yoqmasa yoʻq-da. Nima, boʻynidan
g'ippa boʻgʻib olarmidi. Yoki ishdan haydab yuborarmidi.
Haydaganda nima? Hozir unga bari bir, hech narsaning qizig`i
qolmagan.

Bugun darsi ham yoʻq — hovlida parishon aylangancha
sigaret tutatdi. Nedir taskinga, bir ogʻiz iliq soʻzga intiq...
Bir koʻngli domlasining oldiga bormoqni oʻyladi. Yana fikridan qaytdi: avval mudirga uchrashsin-chi, qani muddaosi
nimaykan, podadan oldin chang chiqarib nima qiladi.

Ming xil o`y-gumon, andishaga berilgancha yuqori qavatga
koʻtarildi. Eshikni ochmoqchi boʻlib, tutqichga qoʻl uzatgan
edi, ichkaridan qattiq-qattiq ovoz keldi. Kim bilandir gaplashayapti, shekilli, deb sabr qildi. Ovoz sira tinmaydi. Kutdi
Oʻn minut, oʻn besh, yigirma minut... Ovoz tinmas, aksincha.
xuddi diktornikiday bir maromda yangrardi. U ajablandi.
o`zida jur'at tuygancha, tavakkal dedi-da, eshikni sekin tortdi.
Xonada mudirdan bo`lak hech kim yoʻq, u bumini stolga
tekkizguday engashib, tovushining boricha nimanidir oʻqib




o'tirardi. Mashg'ulotiga shu qadar berilib ketganidan hatto
eshik ochilganini ham payqamadi.

— Mumkinmi, domla? — dedi Sa'dulla. Lekin mudir oʻz
ovoziga koʻmilib uning soʻrovini eshitmadi. Sa'dulla sal
dadillashdi: — Domla, kirsam maylimi?

Xuddi magnitofon lentasi uzilib qolganday, mudirning
ovozi birdan oʻchdi. U boshini qogʻozdan koʻtarib eshik
tomonga qaradi-da, Sa'dullani koʻrdi.

— Ha, keling, keling, — deya mulozimat qildi. Sa'dulla
ro“paradagi kursiga borib oʻtirdi.

— Xoʻsh, uka, ishlar qalay? — dedi mudir salmoqlab. —
Uylar tinchmi, ilmiy ishlarni bitkazay deb qoldingizmi?

Sa'dulla hayron: mudir bunchalik sertakalluf boʻp qopti.
Umrida birovdan tuzukroq hol-ahvol soʻramagan, salomdan
avval kafedrada tiqilib yotgan ishni surishtiradigan bu odam...
Quyosh qayoqdan chiqdi bugun?

— Bilasiz, Sa'dullajon, man sizni juda hurmat qilaman.
Talantingizni tan olaman. Muhokamangizda ba'zi mulohazalarni aytganim sizning foydangiz uchun. Ish boshidan pishiq
boʻlsin, erta himoya paytida doʻst-dushman oldida u-bu gaplar
koʻpayib qolmasin, degan niyatda aytganman. Oʻylaymanki,
siz bu yoʻrig'imni toʻgʻri tushunasiz,- mudir tomoq qirib
oldi, qisqa sukutdan soʻng, yana ham yumshoqlik bilan davom
etdi: — Kecha dekanimiz bir xabarni sizga aytib qoʻyishimni
tayinladilar.

— Nima ekan?- dedi toqati toq boʻlgan Sa'dulla.— Aytavering, domla.

— Bilasizmi, Sa'dullajon, dekanning aytishicha, shtatlar
qisqararmishmi-ey, xullas, fakultetdan bir-ikki kishini...

Sa'dulla endi barini tushundi.




— Demak, ariza yozishim kerak, oʻz ixtiyorim bilan. Shundaymi?

— Umuman, shunday desayam...

Sa'dulla qizishib mudir gapini kesdi:

— Siz ko'p qiynalmang, domla. Maqsadingizni angladim.
Men ketaman, bu fakultetda ishlamayman. Lekin siz ham
bilib qoʻying, dekanga ham aytingki, men ariza yozmayman.
Shtat qisqarsa, men shu qisqarishga tushsam boʻshatib yuboraveringlar. Har holda koʻchada qolmasligimni bilaman, mayda, arzimas odamlar bilan adi-badi aytishib oʻtirishni ep
ko'rmayman.

Oraga bir daqiqalik sukunat choʻkdi. Hozirgina mayin,
yumshoq muomala qilayotgan mudir toʻnini teskari kiydi-ki.
avzoyi tamom o`zgardi. Qovog'ini soldi, kalta, yoʻgʻon boʻyni,
dum-dumaloq semiz yuzi qizarib ketdi.

— Demak, sizningcha fakultetdagi hamma oʻqituvchilar
mayda, arzimas odamlar ekan-da.

— Gapni aylantirib nima qilasiz, domla. Axir fakultetdagi
hamma oʻqituvchilar yoki barcha rahbarlar menga ariza yoz
degani yoʻq-ku. Hatto dekan aytganigayam ishonmayman.

Bunday zarbani kutmagan mudir yorilgan shardek shalvirab qoldi.

— Haddingizdan oshyapsiz, o`rtoq Primov! — dedi nihoyat stolga mushtlarini tirab.

— Qizishmang, domla. Mening gapim tamom. Xayr, omon
boʻling. U shunday deya irg'ib oʻrnidan turdi-da, tars-tars
yurib chiqib ketdi.

Gavjum koʻchada oʻzini juda gʻarib sezdi. Umri mazmunsiz, maqsadsiz o'tayotganday tuyildi. Bu yerlarda nima
qilib tentirab, sargardon yuribsan, degan savol miyasiga urildi.
Chindan ham bu yerda endi uning nimasi bor, kimi qoldi?




Xotini tashlab ketdi, dissertatsiyadan darak yoʻq, mana endi
ishdan ham quvildi. Talabalik yillari shoir joʻralari «Bu yerlarda
ilinjim yoʻq, yupanchim bir sayohatdir», degan she'rni koʻp
o'qishardi. Hozir Sa'dulla ayni oʻsha sayohatni tusab qoldi.
Ammo bu ham tag-zamini yoʻq orzu, nazarida endi bu yerlarda
hech qanaqa umidi qolmagan, barcha eshiklar uning uchun
yopiq edi. Goʻyo hamma qoʻlini bigiz qilib: «Ana xotini
tashlab ketgan, oʻzi ishdan haydalgan, ikki yildan beri
dissertatsiyasini loaqal muhokamadan oʻtkazib ololmagan
noshud, notavon», deb koʻrsatayotganday edi...

Sa'dulla uyga kelib u-bu narsalarini sumkasiga joyladi.
Xolmat tashlab ketgan pulni ham soldi. Eshikni bekitib
avtobekat tomon yoʻl oldi.

ku

Qishloqqa xuftonda kirib bordi. Bemahalda kelishi otaonasini ajablantirdi. Tagʻin dam olish kuni ham emas. Odatda — u qishloqqa shanba yoki yakshanba kunlari borar edi.

— Baxayrmi, bolam? — dedi onasi hol-ahvol soʻrashgach. —
Kechroq yoʻlga chiqibsanmi?

— Ha, tinchlik, ena. Moshin boʻlmay shaharda biroz turib qoldim.

— Kelin, nevaram yaxshimi, ishqilib, qudalarim esonomon yurishiptimi?

— Hammasi yaxshi, — dedi Sa'dulla o`zini xotirjam koʻrsatib.— Hammasi sogʻ-salomat, ikki-uch kun dam olishim bor
edi, shunga bir aylanib kelay, sizlardi koʻrib ketay, deb keldim.
Samarqandda biroz ishim ham bor.

Kampir sal oʻziga keldi. Toʻrda soqolini silab oʻtirgan otasi
ma'nodor qilib tomogʻini qirib qoʻydi.




— Unday boʻlsa mayligaku-ya, kech qolganingga qoʻrqib
ketdim-da, bolam.

Sa'dulla oʻzini qanchalar beparvolikka urmasin, koʻngli
tinch emasligini, nimadandir bezovtaligini otasi sezdi. Ikkovi
yolgʻiz qolganda ohista salmoqlab savol tashladi.

— Menga qara, Sa'dulla, ishlaring joyidami, uying tinchmi?

Sa'dulla yalt etib otasiga qaradi. Otasi donishmand odam,
past-balandni yaxshi biladi, mana hozir uning dardi-tashvishini ham sezganga oʻxshaydi, yoʻqsa bunaqa oʻsmoqchilamasdi. Shaksiz, u oʻngʻaysiz holga tushdi, beixtiyor nigohini
olib qochdi.

— Ha, joyida, hammasi tinch, — dedi botinmay. — Nima
edi, ota?

— Koʻnglim sezib turi pti, bolam, nimadandir xavotirdasan,
nimadandir tinch emassan.

Sa'dulla miq etolmay qoldi, dabdurustdan tili kalimaga
kelmadi. Otasi yana ma'nodor ohangda yoʻtaldi-da, oʻgʻlini
xijolatdan oʻzi qutqazdi.

— Mayli, bolam, hayot shunday. Yigitning boshidan ne
savdolar o`tmaydi. Faqat odam oʻzini yoʻqotmasligi, doim
qo`lga ola bilishi kerak. Aytishni lozim topmasang aytma,
men qistamayman.

Ehtiyotkor ota shunday muloyimlik bilan uning ichiga
qarmoq tashladi. Lekin bari bir u oʻzini qattiqlikka urdi —
yorilmadi. Har narsaga mulohazakorlik bilan yondoshadigan
otasidan ham koʻra onaizorini xafa qilib qoʻyishni istamadi.

— Yoʻq, ota, ja unchalik emas...

Onasi kirib suhbat uzildi. Shu koʻyi bu haqda na otasi, na
uning oʻzi boshqa soʻz ochdi...

Ertalab Sa'dulla Zarbuvi opasining uyiga yoʻl oldi.
Xolmatni koʻrishni, orada kechgan munozarani takrorlab




asabini buzishni istamadi. Aliqul pochchasiga hamma gapni
aytib, pulni berib kelaveradi.

Xayriyat pochchasi uyda ekan. Hol-ahvol soʻrashib hovlidagi soʻrida suhbatlashib oʻtirishdi.

— Pochcha,-— dedi oxiri Sa'dulla maqsadga oʻtib, sizga
aytadigan bir-ikki ogʻiz gapim bor.

— Tinchlikmi?— dedi Aliqul nimadandir xavotirlanib.

— Tinchlik, pochcha. Lekin, bilasizmi, asli Xolmat bilan... Biroq uni qidirib yurishga vaqtim yoʻq.

— Qidirganingiz bilan uni topolmaysiz, — Aliqulning
ovozi siniq chiqdi.

— Nimaga? — dedi Sa'dulla birdan.

— Jo`rangiz qamalib qoldi...

— Qachon? Axir yaqindagina u mening oldimga boruvdi-ku.

— Xabarim bor. Oʻsha yoqdan kelgan kunining ertasiga
olib ketishdi.

— Bola o'ldimi?

Aliqul xomush bosh irgʻadi.

— Obbo!..

Beixtiyor Sa'dulla boshini solintirdi. «Chatoq boʻpti-ku...
Yana arzimagan ish deydi-ya... Bir bechoraning gulday bolasi
hech narsadan hech narsa yoʻq oʻlib ketaversin, bu boyvachcha esa yallo qilib yuraversin. Men unga shunday imkoniyat
yaratay. Qani insof, adolat?! Yo`q, bunday boʻlishi mumkin
emas! Mutlaqo!» Xolmat yaqin joʻrasi ekanidan, shu mahalgacha u bilan oshnachilik qilib yurganidan ijirgʻ“andi, ezildi.
Shuncha yillardan beri u haqda ma'lum xulosa chiqarmaganidan, bordi-keldiga chek qoʻ“ymaganidan koʻngli oʻksidi.
Irodasizlik qildim, qat'iyatim yetmadi, deb oʻzidan ranjidi.
Opasining gaplaridan keyinoq Xolmat bilan munosabatini




uzishi mumkin edi-ku. Nega shunday qilmadi?.. Biroq bularning
hammasi aytishga oson. Qishloqchilik, oʻzbekchilik...

Mayli, garchi kech esa-da, endi bordi-keldini uzadi.
Qaysidir darajada Xolmatga ichi achisa ham unga shafqat
qila olmaydi. Jinoyat qildimi, kimligidan qat'i nazar jazosini
olsin. Agar u Xolmatni himoya qilsa oʻzi ham jinoyatchi
hisoblanadi. Aslida eng katta xatolarimizdan biri ham shu
emasmi? Qancha-qancha boyvachchalar, kimlarningdir
erkatoylari ne-ne jinoyatlarini, qabih ishlarini yopti-yopti qilib
yurishipti. Qachongacha davom etadi bu hol axir?!

— Og£ʻir boʻpti... Bari bir, sizga arz qilmasam vijdonim
azobda qoladi.- U borini pochchasiga loʻnda qilib aytib
berdi. Soʻng kissasidan qog`ozga oʻrog'ʻlik o`sha bir taxlam ellik
soʻmlikni chiqarib qoʻydi. — Voqea bunday tus olib ketgan
ekan, demak pul judayam zarur. Shuni berib qo`ying, sizdan
iltimos, pochcha. Aliqul indamadi. Pulni olib uyga kirib ketdi.
Birozdan soʻng qaytib chiqdi-da, dedi:

— Sal sabr qiling. Hademay opangiz keladi. Koʻrmay ketib
qolsangiz oʻpkasi uzilib tushadi. Men ishxonaga birrov kirib
chiqay. Tez qaytaman. Aliqul chiqib ketdi. Sa'dulla opasini
kutishga qaror qildi. Shoshib ham qayerga borar edi? Уо"Пва
intiq xotini, qolib ketayotgan ishi boʻlmasa...

— U yostiqqa yonboshlab koʻzini yumdi. Koʻz oldida turli
voqealar jonlandi. Negadir bolaligini, maktabda o`qib yurgan chogʻlarini esladi. U paytlar juda totli, shirin tuyildi. Qani
o`sha damlarning loaqal bir kuni qaytib kelsa. Eh-he-e!..

Kimdir Zarbuvi opasini chaqirdi. Xayoli boʻlindi.

— Kim u, kelavering, dedi tirsagini yostiqdan koʻtarib.
Chaqiruvchi soʻri tomonga yurdi. Ora chamasi oʻn metrcha
qolganda u oldini ilon kesib oʻtgan kabi ilkis toʻxtadi.




— ба та— dedi u koʻzlari chaqnab.

— Voy, Sa'dulla aka, qachon keldingiz?

— Bugun... Qalay, oʻzinglar yaxshimisizlar?

Salima soʻri tomon sekin yurdi... Bir chekkasida ohista
oʻtirdi... — Shoʻrim qurib qoldi, Sa'dulla aka,— dedi u yerdan
ko'z olmay. — Kambagʻalni tuyaning ustidayam it qopadi,
deganlari rost ekan. Shuncha yil turmush qurib nima koʻrdim.
Buyam yetmaganday endi... — U oʻpkasi toʻlib yig'lab yubordi.
Sa'dulla «Qoʻying, Salima, yig`lamang», deb taskin bermoqchi boʻlar, ammo uning oʻzi ham eplab gapirolmasdi. —
Meni... men... Sa'dulla aka, sevgining qargʻishiga qoldim...

Sa'dullaning eti jimirlab ketdi. «Bilar ekan-da... Meni zor
qaqshatganini bilar ekan-da... Yoʻq, yoʻq, men unga yomonlik
istaganim yo`q, istamayman ham... Mening oʻzim-chi? Mening
ahvolim hozir unikidan yaxshimi. Xayriyatki, buni Salima
bilmaydi...»

— Unday gaplarni qoʻying, Salima. O'tgan gap oʻtdi,
endi qaytib kelmaydi. Bu yogʻiga Xolmatni oʻylang, bolalaringizni o`ylang, hammasi yaxshi boʻladi, ishoning, yaxshi
boʻladi. Oʻzingizni dadil tuting, qoʻlga oling. Doʻst-dushman
oldida sir bermaslik kerak.

— Siri qoldimi, — dedi Salima hamon piq-piq yigʻlab. —
El-yurt oldida sharmandamiz chiqdi-ku.

— Qoʻying, unday demang, bitta-yarimta koʻrib-eshitib
qolsa uyat qiladi. Dadil bo`ling, hammasi joyiga tushib ketadi.

Salima birozdan so`ng oʻrnidan turdi.

— Meni kechiring, Sa'dulla aka, sizning ham koʻnglingizni xira qildim... Mayli, men boray, Zarbuvi opa yoʻqlar
shekilli,— dedi yonoqlarini artib.




— Maktabda ekan, men ham kutib o`tiribman.

— Mayli, yangamga salom ayting, Ulugʻ“bekjonni oʻpib
qoʻying, xayr.

Salima xuddi iltijo ohangida so`zladi. O“kinchi va mahzun tovushi Sa'dullaning yuragini oʻrtab yubordi. Naq yer
bilan bitta boʻlayozdi-ya! Vo ajabo, ne sir-u sinoatki uning
qoshida hamon mana shunday zabun, hamon mana shunday
aftoda — bolaga oʻxshab oʻzini yoʻqotib qoʻyaveradi.

Ko`ʻzlarida jiqqa yosh bilan Salima joʻnadi. Yelkasidan og`ir
yuk bosganday Sa'dulla o`tirgan joyida choʻkib qoldi...

XIII

Ovqatni eplab pishirolmadingmi — o`zing yeyaver!

Odatlarimizda shafqatsiz jihatlar koʻp. Taom yaxshi boʻlsa.
koʻpincha kim pishirganini surishtirish shartmas. Nari borsa.
qoʻli dard koʻrmasin, deb qoʻya qolish kifoya. Bordi-yu, bemazaroq chiqsa, koʻraverasiz qaysi qoʻling singur pishirdi.
falonchimi, u oʻzi asli shunaqa hech balo qoʻlidan kelmaydi.
masalliqni uvol qipti...

Mayli, hozir gap bu haqda emas, oila xususida. Agar bir
yigit ota-onasiga falonchi qizga uylanaman, desa va uylansa
yoxud bir qiz biron yigitni oʻzi tanlab tegsa, ammo keyinchalik turmushi notinch boʻlsa, shunda ota-ona oʻgʻliga yoki
qiziga nima deydi? O`zing pishirgan osh — oʻzing ichaver!
Xoʻsh, nega endi shunday? Axir ular ham bir chekkada
tomosha qilib oʻtirmagan-ku! Yigitning yolg'iz o`zi borib
yetaklab kelmagan-ku qizni. Yoki qiz hech narsadan hech
narsa yoʻq uydan chiqib ketmaydi-ku. Kelin yoki kuyov yaxshi,
odobli boʻlsa va totuv yashashsa-chi? O“, ota-onaning
ogʻzidan moy tomadi: oʻgʻlimga shunday kelin olib berdim,




qizimning baxti bor ekan, ajoyib kuyov topdik... Endi ayting,
shu adolatdanmi?..

Feruza oʻgʻlini ko`tarib kirib kelganda na dadasiga, na oyisiga
aytdi Sa'dulla bilan g“idi-bidiga borib qolganini. Oʻzi-ku dadasi
bilan oyisi uni chaqib olishga bahona topolmay yurishi pti.
Hozir dardini sal yorsa bormi — timsohning oldiga quyon
tashlaganday, xap etib yutadi-qoʻyadi. Onasining aytadigani
ma`lum: «Battar bo`l! Tanlab-tanlab tozisiga uchrading,
o`zingdan koʻr. Ajab bo`pti, o`zing pishirgan osh — ichaver
endi. Qancha javradim vaqtida, yoʻq, koʻzingga oltin boʻlib
koʻrindi. Mana, oqibati...» Dadasining pichinglari ham bundan qolishmaydi.

Iddao, ta'na eshitishga Feruzada toqat qani? Hamma dardalamlarini, iztiroblarini ichiga yutsa yutadi, ammo hech bir
kimsa oldiga dasturxon qilib yozmaydi.

— Kelarding-da,— dedi Muazzam opa Feruzani koʻrishi
bilan, — oʻzing-ku oylab qorangni koʻrsatmaysan, chaqirsayam uch kundan keyin kelasan-a. Ota-ona kerakmi o`zi senga? Yo oʻsha oʻzim kal — koʻnglim noziging hammaning
oʻrniga o'tadimi? Bu ahvolda o`lib qolsamam ikki kundan
soʻng kelasan shekilli.

— Sizga telefon qilib uyga borsam, Samarqanddan mehmonlar kelishi pti. Bugun ertalab ketishdi.— Feruza biroz gina
ohangida gapirdi. — Nevarangizning tugʻilgan kuniga borib
qolasizlarmi, deb oʻyladim.

Muazzam opa qizining ginasiga e'tibor bermagan kabi
gapni boshqa tomonga burdi:

— Sichqon sigʻmas iniga, gʻalvir bog`lar dumiga, — u
shunday deb oʻtirgan joyida bir qimirlab qo`ydi.

Feruza onasiga razm soldi. Negadir uning shashti past
edi. Doimo qop-qora boʻlib yonib turadigan koʻzlariga bugun




arabiy surma tortilmagan, qoshlarida ham uch kun oldingi
oʻsmaning izlari. Upa-elikning qutisi ham ochilmapti. Feruza
onasini bu ahvolda birinchi marta koʻrishi. U esini tanibdiki,
Muazzam opa pardoz-andoz qilib yuradi. Har kuni o`rnidan
turishi hamono, arab xotinlariga oʻxshab, avval toshoyna
oldiga oʻtiradi.

Shu odatini tark etibdimi, demak, bir noxushlik bor.
Feruzani ham bu gal bekorga chaqirmagan koʻrinadi. Oʻtirishi, rang-roʻyi ham boʻlakcha. Oʻsha kuni telefonda soʻzlashganda Feruza masala bu qadar jiddiy ekanligini xayoliga keltirmagan, oyimning navbatdagi vahimalaridan biridir-da, deb
o`ylagandi. Binobarin, oldin ham bir necha marta hovliqib
qizini chaqirtirgan, Feruza kelgach, tayinli bir gap yo`q,
sani shunchalik koʻrgim keldi, shunga yoʻqlovdim, deb hazil
qilgan edi.

— Nima gap oʻzi, oyi? U kuni telefonda aytmadingiz...

— Hammasi {оу да, — dedi Muazzam opa ensasi qotib.
Yoʻq, hammasi joyida emas.

Oʻtgan kuni Muazzam opa ishdan qaytayotganda darvoza
oldida ikki yigit yoʻlini toʻsdi. O`zi va tarbiyachi juvon inqillab-sinqillab koʻtarib kelayotgan katta-katta sumkalarni
ochishni talab qildi haligilar. Rosti, bu hol aqlga sig'masdi,
borib turgan yoʻltoʻsarlik! Shubhasiz, opa jig'ibiyron boʻldi,
balanddan keldi: «Nima haqlaring bor sumkamni tekshirishga?
Bezorilar, yoʻ“limdan qochinglar!» yigitlar hujjat koʻrsatishdi.
Ana shundan soʻng Muazzam opa boʻshashib qoldi. Goʻyo
sahnada rol oʻynayotgan artist kabi muomalasini o`zgartirdi:
«Qoʻyinglar, ukajonlar, mani ovora qilish nima zaril sanlarga.
Men nima olardim...» Yigitlar uning na do`q-poʻpisasiga, na
yalinishiga e`tibor berishdi. 1mi-jimida akt tuzishdi.




Feruza onasining bosh-oxiri yoʻq dard-u hasratini eshitarkan, xayoliga hozirgina Sa'dulla bilan oʻzi oʻrtasida o`tgan
mashmasha kelaverdi. Go`yo oʻsha ikki yigit ularning ham uyini
tekshiradiganday, Sa'dullani poraxoʻr deb, ayblaydiganday
tuyilaverdi... Demak, shuning uchun borishmagan ekan-da...

— Ha, muncha boʻzarib qolding! — dedi Muazzam opa
jahl bilan.— Endi oyim qamalib ketadi, deb oʻylayapsanmi?!

Feruza og'ʻrindi, lekin sezdirmadi.

— Nafasingizni issiq qilsangiz-chi, oyi. Kim shunaqa, deb
oʻylayapti?

Muazzam opa xoʻmraydi. Keyin bilmasdan nordon narsa
yeb qoʻygan odamday aftini burishtirib, o`zicha g`oʻldiradi.

— Ot bilan tuya opmanmi... Ne-ne odamlar bor — tuyani
yutsa dumi koʻrinmaydi... Shu ikkita mishiqi bolaning
qoʻlidan nima kelardi. Unaqaning o`ntasini ipga marjon qilib
tizib qo`yaman. Adang bor — nima gʻamim bor?!

Muazzam opa boʻyin bermaslikka tirishgan sari Feruza
ham koʻnglimdagini oyim bilib qolmasin, deb oʻzini vazmin, xotirjam tutishga harakat qildi.

— Sizga nima zaril edi shu, oyi? — dedi Feruza. — Arzimagan narsalar uchun oʻzingizni xor qilib kimlarningdir oldida
yalinib... Hech tushunmayman sizga...

— San nimani tushunarding...— Muazzam opa qizishdi.—
Farzand koʻrding, lekin oʻzing haliyam bolasan. Dunyoning
bordi-keldisini o`ylamaysan. Oʻzingga oʻxshagan oʻjar bir erni
topib olgansan, goʻyo ikkovingdan boshqa halol odam yo`q
bu dunyoda. Sani toʻgʻriligingni birov bir tiyinga olsa ekan
koshki. Sanga oʻxshaganlarning ustidan hamma kuladi-ku.
Koʻpini ko'rganmiz. Zamon shunday boʻlgandan keyin qoʻlingdan nima kelardi.




Bular ohori to`kilgan gaplar. Feruza uchun yangilik emas —
qayta-qayta eshitgan. Shuning uchun hech narsa demadi. Yuz
gapir, ming gapir — bari bir oʻzinikini ma'qullaydi. Qolaversa, hozir Feruza bu haqda tortishib oʻtiradigan holatda
emas. Har qanaqa pandni eshitsa battar asabi qoʻzib, kayfiyati xiralashadi.

U oʻgʻlini uxlatish bahonasida boshqa xonaga oʻtdi.

Bu xona shinam, jihozi oʻzgacha: derazalariga duxoba
pardalar osilgan, yumshoq divan, kreslolar qoʻyilgan, polga
gilamlar toʻshalgan, devorlarga, shiftga did bilan gul solingan. Odam oʻtirmagani uchun-mi, quyosh tarafda boʻlsa-da,
uncha issiq emas, havosi toza, harorati mo`tadil edi.

Feruza oʻgʻlini divanga yotqizdi-da, oʻzi kresloga choʻkdi.
Boshini orqaga tashlab koʻzini yumdi. Bir zum boʻlsa-da,
hammani, hamma narsani unutishga qaror qildi. Lekin... Koshki buning ilojini topa olsa. U kimniki kamroq oʻylay desa,
oʻsha koʻproq esiga tushar, nimaniki mutlaqo unutay desa,
oʻsha voqea xayolidan jilmas zdi. Hozirgina Sa'dulla bilan
boʻlgan mojaroni umuman eslamaslikka intildi. Qayoqda, koʻz
oldidan Sa'dullaning qiyofasi, quloqlaridan esa bir-biriga
aytgan achchiq-tiziq gaplar ketmasdi.

Unga nima boʻldi oʻzi? Nega unaqa qildi? Sa'dullani
nima uchun ranjitdi? Pul kerak boʻp qoldimi? Bir vaqtlar
dadasi bilan oyisi qoʻliga dasta-dasta pullar berganida oldiga
qaytarib otar edi-ku. Endi shu pullarga zormi?..

Yoʻq, bunday emas! U hech qachon pulga oʻch boʻlmagan, mol-dunyo, taqinchoqlar, jimjima kiyim-kechaklar uni
qiziqtirmagan... Nega unaqada bugungi janjal boʻldi?
Puldan chiqdi-ku hammasi. Yoki eringni sinamoqchimiding?
Hazilmidi? E, oʻlsin, hazil ham shunaqa boʻlsa... Hozir




Sa'dulla bechora nima qilib oʻtiribdi ekan? Oʻzi-ku shoʻrlikning ishi yurishmay xunobi oshib yuribdi. Bu yoqda sen ham
g`iringlab asabiga tegib tursang... Axir u ham odam, uning
ham asabi bor, or-nomusi bor, vijdoni bor. Nega uni san,
sevimli xotini qadrlamaysan, uning tuyg`ularini oyoq osti
qilasan?!

Eh, Feruza, Feruza! U seni qanchalar sevishini bilsayding!..

Men-chi, men sevmaymanmi? Nega endi sevmas ekanman. Axir u men istagan yigit-ku. Kamchiliklari bordir, nima
qipti. Kimning kamchiligi yoʻq?

Eh, kallavaram, xom sut emgan banda. Qayoqdanam oʻsha
pulni koʻrding. Nega olib qolding? Xolmatga qaytarib bermading? Nega? U bilan Sa'dulla gʻijillashib qolganini koʻruvding-ku. Kutilmagan birgina shu qiligʻing bilan Sa'dullaning
yoniga kirish oʻrniga, uning oyogʻiga bolta urganingni
bilasanmi?! Bir taxlam pul! Sidirg'a ellik soʻmlik! Oʻ, savil-a!
Shunchalar qudratlimi? Nahotki uni ham yoʻldan urdi oʻsha
iblis — pul! Nahotki, u hamma narsadan — e'tiqoddan, erdan,
oiladan ustun boʻlsa?!

Feruza kresloda yastangancha uzoq oʻyladi, lekin mulohazalari tumtaraq, beadad edi. Shuurining allaqaysi boʻshligʻida
oʻzi e'tiqod qoʻygan, hanuzgacha ardoqlab kelgan haqiqat
nuri porlab koʻringanday boʻldi. Daf'atan majolsizlandi. A'zoyi
badanidan sovuq ter chiqib ketdi.

— Yoʻq!—- ovozining boricha qichqirib yubordi.— Yoʻq!
Menga pul ham, mol-dunyo ham sariq chaqa! Koʻnglimni
tushunadigan birdan-bir odamimni... Qanday koʻrgilik, qanday?!

Nazarida hech qachon yuvib boʻlmaydigan gunohi azimga
qoʻl urgandek edi, endi bu aybi oilasiga ham kasr qiladi,




oqibat, ro“zg`ori buziladi, dunyodagi eng ardoqli kishisidan
bir umrga ayriladi. Bunga oʻzi sababkor, faqat oʻzi! Qiyinchilikka dosh berolmadi, axiri ojizlik qildi, ojizlik! U ingrandi,
qarg'andi. Bir payt nolasidan Ulugʻbek choʻchib uygʻondi
va xarxasha qila boshladi. Bora-sola oʻgʻlini koʻtarib bag'riga
bosdi.

— Menga sen keraksan, bolajonim! Seni yetim qilishni,
otangdan ayirishni istamayman. Sadqai saning koʻz yoshlaring ketsin! Sadqai dadangning ranjishlari ketsin!.. Man ahmoq
nima qilib qo`ydim, bolajon! Qaysi shayton yoʻldan urdi mani?
Kechir, bolajonim, kechir! — U oʻgʻlining yuz-ko`ziga termilib
Sa'dullani koʻrganday boʻldi.—- Mani kechiring, dadajonisi.
Koʻ`nglingizga ozor berguncha har narsa boʻlay! Kechiring!..

Feruza hoʻngrab yubordi. Ovozini onasi eshitib qolmasligi uchun oʻgʻli koʻkragiga yuzini bekitgancha toʻyib-toʻyib
yig`ladi, yigʻladi...

uu

Olim Akbarovich qiziga dastlabki kunlar unchalik e'tibor bermadi, onasidan xabar olgani kelgandir-da, deb qoʻya
qoldi. Ammo oradan ikki kun, uch kun oʻtyapti hamki,
Feruza ketay demaydi, uning ustiga rang-ro`“yi ham bir
ahvolda. Ilgarilari kelganida ikki-uch soat oʻtirib, ketamanga
tushib qolar edi.

Bu hol, tabiiyki, Olim Akbarovichni taajjubga soldi.
Toʻrtinchi kunga oʻtganda, shubhasini xotiniga sezdirdi.
Allaqanday gumonlar Muazzam opaning ham miyasida
charx urar, biroq bularni eriga aytolmay dogʻda edi, Olim
Akbarovich oʻzi gap ochgandan soʻng Muazzam opa ham
yorildi:




— Man ham hayronman, adasi. Soʻrasam, hech narsa demaydi. Ishlaringiz bir yoqli bo`lguncha yoningizda turay, kuyovingiz qishlog'iga ketgan, deydi.

Qizi bilan kuyovidan bir qadar sovigan boʻlsa ham, bari
bir endi Olim Akbarovich tashvishlandi. «Bir gap bor bu
yerda. Bekordan-bekorga ikkovi ikki tomonga ketmagan...»

— Hay, mayli,— dedi Olim Akbarovich vazmin ohangda, —
unday boʻlsa tuzuk, lekin har holda qizingning ko`ngliga
yana bir qoʻl solib ko`r. Negadir shu gapga mening uncha
ishongim kelmayapti... Ertaga menam fakultetdan bir surishtirib koʻraman...

Muazzam opa Feruzaning koʻngliga bir emas, bir necha
marta qo`l solib ko`rdi, ammo niyatiga yetolmadi. Xoʻsh, Feruza, nima deydi? Sa`dulla bilan oʻrtasida kechgan gapni
oyisiga yoki dadasiga qanday aytadi? Yo`q, yoʻq! U aytmaydi,
aytolmaydi!

Bu kunlarning har soati Feruza uchun oyday uzun, qahraton qish kunlari kabi rutubatli. Mayli, undan battar bo`lsin,
lekin hech kimga ko`nglini ochmaydi. Ammo qachongacha?
Axir, bari bir, payti yetganda sir ochiladi-ku!

U boʻsh qoldi deguncha oʻzi bilan oʻzi fikran olishadi,
tortishadi, oʻzini oʻzi inkor qiladi, ma'qullaydi, kam o`ylovlikda ayblaydi. «Bechora Sa'dulla, ne azoblarda yuribdi
ekan?.. Ertaga ketaman! Undan uzr so`rayman...»

Har tun shu fikr xayolini band etadi, tong otganda ikki1атБ qoladi. «Oʻzi kelsin... Loaqal telefon qilsin, keyin boraman...»

— Manga qara, Feruza,- dedi bir kuni Muazzam opa,
rostini ayt, tinchlikmi oʻzi? Kelganingga ham bir haftadan
oshdi, oldinlari kelmasingdan ketaman, deb turarding...




— Malol kelyapmanmi? — dedi Feruza oʻziga begona tovushda to'ng'illab. — Koʻp tashvish chekavermang, ketaman
haliyam. Manavinaqa gaplar chiqib qolgani uchungina yoningizda turay devdim-da.

— Mani toʻgʻri tushun, qizim. Sani kelganing malol
kelmaydi, faqat xavotir olyapman, xolos. Aytmoqchi, ering
ishidan bo'shapti...

Feruza yalt etib oyisiga qaradi.

— Kimdan eshitdingiz?

— Adangdan. Adang dekan bilanmi, zavkafedrasi bilanmi
gaplashipti, shu yerdami, deb surishtiri pti...

Feruza indamay oʻrnidan turdi-da, behollik bilan ichkariga yoʻnaldi. Miyasini turli savollar ayovsiz o`yardi: «Nega
ketdi ishdan? Sababi nima ekan? Kimning qoʻli bor bu yerda?
Nahotki, adam... Nahotki, shu darajaga borsalar... Yoki
hamma narsadan voz kechdimi? Axir u bu qadar irodasiz
emas edi-ku...»

O`ylayverib boshiga ogʻriq kirdi, chakka tomirlari zirqirab ketdi. Butun kuch-quvvati, irodasini to`plab oʻzini qo'lga
oldi. Qosh qorayib qolganiga qaramay, narsalarini sumkasiga
joyladi-da, Ulugʻ“bekni koʻtarib yoʻlga tushdi. Oyisining endi
kech boʻldi, ertalab borarsan, degan tavallosini eshitishni
xohlamadi.

хжиек
Hanuz Sa'dulla tushuniksiz jodu iskanjasida... Oh, Salimaning qarshisida mung'ayib turishlari... Haligi e'tirofi yuraginigina
emas, butun tani-jonini ezdi, oʻrtadi, yondirdi. Otasi-onasi
va qarindosh-urugʻlari bilan parishonhol xayrlasharkan,
Samarqandga kelib, g'amga botgancha samolyotga chiqarkan,




biron daqiqa ham xayolidan Salima o`kinch bilan aytgan gaplar
koʻtarilmadi. «Men sevgining qargʻishiga qoldim...» Rostmi
shu gap? Rostmi? Unda men-chi? Meni ham sevgi qargʻadimi?
Axir men hech kimni zor qaqshatganim yoʻq-ku. Nega bunday
boʻldi? Feruza bilan aytishib qolganimizga hech aqlim yetmaydi.
Har doim mayda-chuydalarni chetlab oʻtishga odatlangan
Feruza nega endi birdaniga bunaqa qildi? Ehtimol, uning
kuyunishida ham jon bordir. Rost-da, qachongacha tanga sanab,
oʻn tiyinni ham hisob-kitob qilib yuramiz. U ham boshqa
ayollarga oʻxshab kiyingisi, o`'ynab-kulgisi keladi. Qolaversa,
yaxshi yeb, yaxshi kiyinishni tusaydi, oʻrgangan. Aytishicha,
xayolidan kiyimim eskirdi, endi nima qilaman, degan fikr
kechmagan sira. Men bilan turmush qurib nima koʻrdi? Istagan
narsasini yeb-ichib, xohlagan kiyimini kiyib yurish u yoqda
tursin, erkin, bemalol yashay olmayapti-ku. Anov ezma
kampirning qosh-qovogʻiga qarab charchab ketdi bechora.
Xoʻsh, aybi, gunohi nima? Meni yaxshi koʻrganimi? Oila
kam-ko'stini butlash erkakning ishi-da. Ogʻir-yengilni boʻyningga
olib uylandingmi bu yogʻini epla! Ro`zg`or tebratish yoʻlingdan kelmas ekan, uylanmagin edi. Koʻrpangga qarab oyoq
uzat! Haliyam Feruza shuncha chidadi. Boshqa qiz boʻlgandami — bir oy ham turmasdi...

Hammasi to`g`ri, lekin sabr qilish kerakmi yoki sal narsaga... Kim toʻkislikka birdan erishibdiki, bular erishadi? Astasekin boʻladi-da. Qolaversa, nega endi nopok yoʻl qidirish
kerak? Harom pulga roʻzgʻor boqadimi, ya'ni oʻgʻlini nonga,
sutga toʻydiradimi? Oʻsha hisobdan mehmon oldiga osh-suv
qoʻyadimi?! Yoʻq, harom-harishga berilgandan koʻra och va
yupun yashagani ming marta afzal!

Feruza ham shu fikrda edi-ku. Nega endi u aynib qoldi?
Sabr-toqati yetmadimi? Nahotki? Yoʻq, Sa'dullaning




ishongisi kelmaydi — Feruza bu qadar yengil emas, bu odat
unga begona...

Samolyot Toshkent qo`nalgʻasiga qoʻnganini deyarli sezmadi. Miyasini turfa xayollar tinimsiz parmalardi. Goh bu
fikri toʻgʻriday tuyilar, goh unisini ma'qul koʻrardi. Hushini
yigʻib tuynukchadan tashqariga qaradi: samolyot tep-tekis
yoʻlakdan vizillab ketib borar, chekkadagi toʻsinlar va yoritgichlarni koʻz zoʻrgʻa ilg`ardi...

Koʻcha boshida taksidan tushdi. Uyga qanday kirib borishni oʻyladi. Yuragi zirqiradi. Hech kim yoʻq — huvullab
yotgandir. Hoynahoy kampir ham kelmagan. Bir jihatdan
shunisi ma'qul. Shundoq ham yuragi siqilib turganda oldiqochdi gaplari bilan battar asabini buzadi. Qani endi oʻsha
mojaro birdan tushga aylansa-yu hozir darvozani ochishi bilan Feruza kutib olsa, o'g'li unga qarab talpinib tursa. Yoʻq
afsuski, unaqa emas — bari oʻngida yuz bergan.

Hozir Feruza qayerda, nima qilayapti ekan?

Xayol surgancha bir-bir bosib borarkan, kimdir jaranglagan tovush bilan otini tutib chaqirdi. Choʻchib tushdi. Ilkis
qaradi:

— Chori!..

Hozir shu holatda shu yerda Chorini uchratish yetti uxlab
tushiga ham kirmagandi. Bir-birlari bilan uzoq koʻrishmagan
aka-ukalardek, oʻpka-gina, hazil-mutoyiba qila-qila, cheksiz quvonch aralash qayta-qayta quchoqlashdilar.

Universitetni bitirgandan soʻng Chori Surxondaryo sari
qanot qoqqan, qaysidir tumanda muqim oʻrnashgan, na ilojki avval xat bilan aloqa bogʻlab turishdi, keyin esa... Negadir
buni ham xudo koʻp koʻrdi.

— Yuribmiz soyai davlatingizda,— dedi Chori. — Shahringizga bir kep qoluvdik. Oʻzlarini ziyorat qilaylik, deb izlasak




yoʻqlar. Darvoza berk. Boshqa joyga koʻchib ketgan boʻsalaring
kerak, deb o`yladim,

— E. qayoqqa deysiz, Chori. Haliyam shu ahvol. Men
qishloqqa ketuvdim. Feruza onasinikida boʻlishi kerak.

— Qishloqlar tinchlik ekanmi? Ota-enangiz yaxshi
yurishi ptimi?

— Rahmat.

— Qani esa ketdik,— dedi Chori gapni kesib.— Biron joyga
borib picha otamlashamiz. Bari bir uyda hech kim yoʻq, yolg'iz
ekansiz. Feruza kelguncha zerikib oʻtirasizmi?

Sa'dulla e'tiroz bildirolmadi. Bormay desa oʻzi joʻrasi
suhbatini istayapti, uyga taklif qilay desa, ahvol bunaqa.
Ko`ndi.

Sa'dulla narsalarini uyga tashlab chiqdi.

Chori taksi toʻ“xtatdi-da «Zarafshon» restoraniga haydashni
buyurdi. Darhol oʻzini orqa eshikka urdi. Izidan Sa'dulla
kirdi. Qurg'ur Chori dadil, dangal. Bunday fe'l unda ilgari
ham bor edi, endi yana ham boʻrtibdi.

Restoranda uzoq oʻtirishdi. E-he, nimalar xususida
gaplashishmadi. Talabalik hangomalari ham eslandi, paxtadagi
gʻalvalar ham qolmadi. Gurung aylana-aylana Sa'dullalarning
to`yiga taqaldi. Toʻy shu yerda oʻtganini Chori havas bilan esladi.

— Xoʻsh, Feruza qalay? — dedi Chori. — Qaynota-qaynonangiz tuzukmi? Haliyam zamministrmi?

Araqning ta'sirimi yoki Chorining bu savollaridanmi,
Sa`dullaning koʻngli sirqirab ketdi. Ko`z oldida Feruza
jonlandi, uning «Qachongacha tanga sanab yuramiz?» degan
ta'nasi quloqlari ostida jarangladi. Chuqur xoʻrsindi. Ma'yus
tortdi. Hushyorlikni qoʻldan bermaydigan Chori nenidir sezdi. Ammo indamadi, nima gap, deb soʻramadi. Asli bunga




hojat yoʻq edi. Sa'dulla ko`ngli toʻlib, toshay deb turgandiki,
hech qanaqa turtkisiz dardlarini toʻkib solishga tayyor edi.
Shunday qildi: Bosib-bosib sigaret tortarkan, omadi yurishmay qolganini — Feruza bilan san-u manga borgani, fakultetga sig`ishmayotganini oqizmay-tomizmay soʻzladi. Boray desa
yeri yoʻq, yotay desa goʻri yo`q bir g`aribman, dedi xo'rsinib.

— E, qo'ysangiz-chi,— dedi Chori uning koʻnglini ko`tarish niyatida oʻzini xushchaqchaq tutib,— talabalikdagi injiqligingiz haliyam qolmaptida-a. Qaysi oilada g`idi-bicdi
boʻlmaydi? Shungayam ota goʻri qozixonami?

Bu mayda-chuyda emas-da, Chori. Kelib-kelib Feruzadan shu gapni eshitsam...

Chori uni qayirdi:

— E, Sa'dulla, odam degan sal fe'lini kengroq qilishi
kerak. Hammasi chepuxa, oʻtadi-ketadi. Feruza unaqa qizlardan emas, tushunadi. Bir xayol bilan aytgan-qoʻygan-da.
Harna qilsayam ayol, u-buga koʻngli ketadi. Siz-u biz tugul,
ne-ne korchalonlarning uyidayam oʻtadi bunaqa mashmashalar. Parvo qilmang. Feruza tushunadi. Ana, meni aytdi
deysiz, keladi oʻzi. Pushaymon qilib yurgandir. Men
ishonaman, Feruza keladi, sizdan uzr soʻraydi... Odam sal
oʻzini qoʻlga olishi kerak. Xayol surib, darveshlik qilib
yuravergan bilan ish bitmaydi. Chori shishaning tagida qolgan
aroqni qadahlarga quydi. Qani, oling jo`ra, salomatlik bo`lsin,
oilangizga tinchlik-totuvlik, qut-baraka tilayman. Ishlaringizga omad bersin.— Ichishdi.— Xohlasangiz hozir chiqib
oʻzim Feruzaga qoʻng'iroq qilaman. Darrov uyga yetib keling.
deyman.

— Qoʻysangiz-chi,— dedi Sa'dulla.

Ular restorandan chiqishganda soat oʻndan oshgan edi.
Sa'dulla shuncha qistamasin Chori ularnikiga bormadi. «Er



talab aeroportga chiqaman. Mehmonxonaga boray, narsalarimni tayyorlab qo`ymasam ulgurolmay qolaman. Ish koʻp,
joʻra. Respublika prokuraturasiga bir zarur ish bilan keluvdim.
Sizni ko`rmay ketsam gunohga botardim. O`zingiz boring
Surxondaryoga», deb xayrlashdi...

Sa'dulla qorongʻi tor ko`chadan uyga sudralib bormoqda.

— Feruza! Nahotki, u endi qaytib kelmasa? yoki Chori
aytganiday tushunarmikin?.. Eh, Feruza, Feruza!..

Darvozaga shoshilmay yaqinlashdi. Qarasa, hovlida chiroq
yoniq. «Kampir shu yerda ekan-da...» Ichkariga kirdi. Kampir
turadigan uy eshigi darvoza roʻparasida. Sa'dulla hovliga
qadam bosishi bilan oʻsha eshikka koʻz tashladi: yopiq. «Iye,
kampirni nima jin urdi, eshigini yopib oʻtiripti», u hali biron
marta kampir eshigini bekitib qoʻyganini koʻrmagan edi. Qish
kunlari noiloj yopar, oʻshanda ham sal kun yiltillasa darrov
eshigini ochib yuborardi. «Yuragim siqilib ketdi, otam. Yorugʻ
jahonni koʻrib turay», derdi.

Indamay oʻz kulbalari tomonga yoʻnaldi. Ne saodat-u ne
quvonch bu eshik ochiq. Yuragi shuvillab ketdi: Feruza keldimi?
Ostonadan ichkariga bir qadam qoʻyishi bilan dunyodagi eng
aziz, eng suyumli kishisiga duch keldi.

Feruza!..

U gangib qoldi: tushimi yoki oʻngi?

Sogʻinch, behudud sogʻinch akslangan, intizorlik, totli
intizorlik bilan toʻlgan nigohlar toʻqnashdi. Xuddi lahza
kutgan, orzu qilgan intiq, ma'sum nigohlar.

Bir mahal oʻziga kelsa Feruza ogʻushida. Kim avval otdi
oʻzini — Feruzami, Sa'dullami — ikkovi ham bilmaydi. Jimgina oʻpishishdi, soʻng yana nigohlar uchrashuvi, chuqurchuqur entikishlar.




Feruza yigʻlab yubordi. Sa'dullaning ham oʻpkasi toʻlib
ketdi. Hech qachon — eng tashvishli kunlarda ham bu qadar
xo`rligi kelmagan edi. Tomog'iga nimadir tiqildi, ojizligini
bildirmaslik uchun uni tagʻin oʻpa ketdi, o`pdi. Qaynoq
boʻsalar Feruzani allaqachon sarxush qilib qoʻygan, u Sa dulladan kelayotgan aroq hidiga ham e`tibor bermas edi.
Suyukligi ogʻushida o`zi sezmagan holda nozlanar edi...

XIV

Kafedra mudiri mujmallik bilan masalani haligiday
koʻndalang qo`ygandan soʻng Sa`dulla o`qituvchilik bilan
xayrlashgan, domlasi aralashuvi bilangina aspiranturada
bazoʻr qolgan edi.

Oʻshanga ham yarim yildan oshdi. Aspirantura mudda:i
tugayapti. Demak, tezroq yoqlashi kerak. Biroq ilmiy ishi
hali na muhokama qilingan, na tarjima. Shu vaqt davomida
kafedra mudiri oldiga biron marta ham bormadi. Nima deyishini
oʻzi biladi. Ishdan haydagan, ilojini topsa aspiranturadan harn
quvishni mo`ljallagan odam endi uning dissertatsiyasini muhokama qilarmidi. Muhokamaga qoʻygan taqdirda ham oqibati
ma'lum-ku.

Domlasi maslahati bilan indamay ishini qilib yuraverdi.
«Dumni bunaqa qilpillatishlar vaqtincha, oʻgʻlim, dedi bir
kuni domlasi. — Kafedra mudiri ham, boshqalar ham hade»
karillagani bilan uzoqqa borisholmaydi. Hamma narsaning
oxiri bor. Senga oʻxshaganlarga albatta yoʻl ochiladi...» «Lekin
qachon, domla?- dedi Sa'dulla.— Axir ungacha bizning
oʻzimiz tamom boʻlamiz-ku». «Gaping toʻg'ri,- dedi keksa
professor,— gaping toʻgʻri, oʻgʻlim. Biroq shoshmashosharli«
ketmaydi. Odam har bir ishni oʻylab, shoshilmay bajarishi




kerak. Toki keyin pushaymonda qolmasin. Koʻrib turibsan,
hamma joyda o'zgarish ketyapti. Adolat, haqiqat yuzaga chiqyapti. Shu to'lqindan biz ham chetda qolmasmiz... Shuning
uchun mayda-chuydalarga e'tibor bermay ilmingni puxta qil,
dissertatsiyangni yana koʻr, qayta-qayta tahrir qil. Keyin ruschaga tarjimasini oʻylash kerak. Lozim boʻlsa, Moskvaga olib
boraman, oʻsha yerda himoya qilasan. Bitta-ikkitaning buzgʻunchiligi bilan yaxshi bir ish yo`qqa chiqmaydi. Biroz sabr qilaylikchi, agar natija ko`rinmasa oʻzim ministrlikka boraman, — soʻng
goʻyo esiga bir narsa tushganday professor oʻylanib qoldi,
shogirdiga sinchkov tikildi, — menga qara, bir narsani ochiqoydin, yashirmay ayt. Bu qaynotang bilan oralaring nega
buzilgan?» Sa'dulla oʻylanib qoldi. «Buzilmagan oramiz, domla.
U kishi bilan oramiz nega buzilishi kerak? U katta odam —
zamministr, men esa...» Professor sal jahllandi: «Koʻp lattachaynarlik qilma. Bilasan, unaqa odamlarni jinim suymaydi.
Menga shapshap deguncha shaftoli de. Chaynalmasdan bor
gapni ayt qoʻy-da». «Domla, dedi Sa'dulla,— men ham hech
kimga, xususan, sizga sira yolgʻon gapirolmayman. Rosti, u
kishi bilan oramiz buzuqligining sababi — men u kishining
yoʻliga yurmadim, aytganlarini qilmadim. Hatto xotinim, ya`ni
u kishining qizi ham men tarafda. U odamning aytganlariga
koʻnish uchun men vijdonimni, or-nomusimni, yigitlik
shanimni oyoq osti qilishim, sotishim kerak edi...» Professor
kuldi: «Shunday qilganingda allaqachon fan kandidati, ehtimol
dotsent ham boʻlarding». Sa'dulla qizishib ketdi: «Tupurdim
men unday kandidatlikka!» Professor uning yelkasiga qoʻlini
tashladi: «Rahmat, oʻgʻlim! Seni shogirdlikka olib yanglishmagan
ekanman. Unaqa yoʻllar bilan dissertatsiya yoqlaganlarning koʻpini




koʻrganman. Cho`ntagida diplomi bor, kallasida esaalif ham
yoʻq. Faqat choʻntagini oʻylab «olim» boʻladiganlardan hazar
qilaman. Undan koʻra boshqa ish qilish kerak. Axir tirikchilik
oʻtkazishning yo`llari koʻ“p-ku. Meni kechirgin-u, oʻgʻliri.
sening qaynotang ham oʻshanaqa «olimlar» toifasidan. Uni
yaxshi bilaman. Talabaligidanoq mansabga o'ch edi. Qanday
qilib kandidat bo`ldi — aqlim yetmaydi...— Professor bir
zum jim qoldi, keyin sekin Sa'dulla tomonga engashdi:- EnJi
bir sirni aytay. Faqat oramizda qolsin. Bo`ptimi? Sening ishlaring «yurishmayotgan»iga, kafedradan ketganingga kim sababchi, bilasanmi? Bilmaysan! Endi aytay, qaynotang! Nima
uchun deysanmi? Eshit. Avvalo, mana o`zing aytding, sen
bilan munosabati yaxshi emasakan. Toʻgʻrimi? Bundan tashqari
va eng asosiysi, sen mening aspirantimsan. Olim Akbarovich
doktorlik dissertatsiyasini yoqlaganida men qarshi chiquvdir..
Chunki, oʻgʻlim, yana meni ichi qora odam ekan, deb oʻylama, u dissertatsiya emasdi. Hatto kandidatlikka ham arzimas
edi. Mansabdor boʻlgani uchun hamma koʻtar-koʻtar qildi.
olamda hali bunchalar katta kashfiyot yaratilmagan, deb jar
solganlar ham topildi... Shundan beri menga adovati bor.
Boʻlmasa, uncha-muncha domlaning haddi bormi Olim Akbarovich kuyovining dissertatsiyasini muhokamadan o'tkazmaslikka, hatto uni ishdan boʻshatib yuborishga...— Professor
chuqur xoʻrsindi.— Ha-e, oʻgʻlim, shunaqa dahmazalar... Aljiramoqchi emasdim, gʻiybat menday qariyaga yarashmaydi.
Lekin seni azbaroyi yaxshi koʻrganimdan, hasratlashgim kelci.
Mayli, xabardor boʻlib qo`y, bundan keyin qadamingni oʻylab
bosgin, degan ma'noda yuragimdagini aytdim, toki allaqanday munofiq va xudbin odamlarning oyog'i ostida ezilib, Xor
boʻlib ketmagin».




Professor bilan suhbatga berilgan Sa'dulla qaynotasining
pichinglarini esladi. Hatto bir marta sal aytishib qolishganda,
Olim Akbarovich uyalmay-netmay «Bu gaplarni sizga
ustozingiz, oʻsha ichi qora professor oʻrgatgan. Bilaman, u
doim sizni manga qayrab soladi. Ammo u qari chol
chuchvarani xom sanapti. Men bilan olishishga ojizlik qiladi.
Ne-ne zabardastlar man bilan kurashaman, deb beli chiqib
ketgan. Sharti ketib, parti qolgan cholga yoʻl boʻlsin», deb
kerilgan edi. Kurakda turmaydigan poʻpisalardan Sa'dullaning gʻazabi qaynab, «Professorni tinch qo`ying! Qolaversa,
men buzoq emasman, kim qayoqqa yetaklasa indamay ergashib ketaveradigan» deb qat'iy javob bergandi. Qaynotasi
bilan orasida kechgan xush-noxush bahslarni shaksiz professorga aytmagan. Bugungi suhbatdan soʻng masala Sa'dulla
uchun yanada oydinlashdi. Bir oʻkindi, bir g'azablandi. Nahotki, odam shunchalik tubanlikka borsa?

Sa'dulla kafedradan ketgandan soʻng Feruza oʻgʻlini bogʻchaga joylashtirib, ishga kirdi. Harna-da, argʻ“amchiga qil —
quvvat. Sa'dulla oladigan arzimas stipendiya bilan tirikchilik
oʻtadimi?! Sa'dulla ham ishga joylashmoqchi boʻldi. Feruza
koʻnmadi. Hozircha man ishlayman, siz dissertatsiyangizni
yozing, deb gapni keskin qildi.

Bir kuni Sa'dulla uyga kech qaytdi. Sezdiki, Feruzaning
ta'bi xira, qovoqlari solingan.

Tinchlikmi?-dedi xavotir bilan. Nechundir Feruza javdiradi, javob qilmadi, toʻrsaygancha derazaga oʻgirilib oldi.
Battar tashvishga tushgan Sa'dulla asta yelkasidan ushlab, uni
oʻziga qaratdi va savolini takrorladi.

— Adamlani ishdan boʻshatishipti, — dedi nihoyat Feruza
piqillab.




— Shunchaki boʻshatishi ptimi, boshqasi tinchlikmi ishqilib?

— Hali noma'lum emish. Tekshirish davom etayotganmish. Kimlardir adamni sotgan emish. Ishqilib, oxiri baxayr
boʻlsin-da...

Sa'dullaning koʻnglini allanechuk achinish hissi chulgʻadi.
Feruzaga tasalli berdi.

— Qo'ying, ezilavermang. Dadangiz ishdan boʻshasa hech
narsa emas. Eng muhimi, boshqa ovora qilishmasa bas.— Tergov deyishga tili bormadi, Feruza ne koʻyga tushishini oʻyladi. Oʻzi hozir qizib turibdi. Bordi-yu og`zidan haligi so`z chiqib
ketsa, bechora kuyib ketishi tayin.— Bir borib kelamizmi yo?

— Bugun kech boʻldi. Ertaga borarmiz,— Feruza ko`zlarini ishqalab oshxonaga chiqib ketdi. — Oʻtiring, ovqatingiz ni olib kelaman.

Dasturxon ustida ham, keyin ham ularning gurunglari
qovushmadi. Chamasi qovushish uchun nimadir yetishmasdi,
lekin shu narsa nima — ikkovi ham bilmasdi.

Ertalab oʻrnidan birmuncha lanjlanib turgan Sa'dulla
o`zicha avval algʻov-dalgʻov tushlarini muhokama qildi. Soʻng
domlaga uchrashish kerakligini esladi, nonushta qilib fakultetga joʻnarkan, xotiniga tayinladi:

— Siz ishdan keyin Ulugʻ“bekni olib oʻtavering. Men ishimni
bitkazib to`gʻri shu yoqqa boraman.

— Seni ko'rganim juda yaxshi boʻldi, o`g`lim, dedi professor. — Tabriklayman!

— Nima bilan, domla? — dedi Sa'dulla boʻshashib.

— Hali eshitmadingmi? — Professor uni bir chekkaga
boshladi. — Yangilikdan orqada qopsan, oʻgʻlim. Kafedra
mudiringni ishdan olib tashlashdi-ku.




— Nega?

Taajjub aralash berilgan savol professorga g`alati ta'sir
qildi chog'i, dafatan uning quyuq, oppoq qoshlari uyrilib,
kichkina koʻzlarini bekitdi.

— Yemoqning qusmog'i bor, degan maqolni eshitganmisan? Demak, ularning qusadigan payti kepti. Bilasanmi, kim
mudir boʻldi?

— Yoʻq.

— Sobirjon,— dedi professor mamnun holda.

Sobir Jamilovni Sa'dulla yaxshi taniydi. U ham shu
professorning shogirdi. Bir yil oldin doktorlik dissertatsiyasini
yoqlagan. Osonlikcha bo`lmaganini oʻshanda professordan
eshitgandi. «Ko`rdingmi, oʻz soʻzida, ahdida qattiq turdi.
Ilm degani — mashaqqat, oʻz qarashlaring va fikringni isbotlab
himoya qila olmasang, yaxshisi ilm yoʻliga kirmay qo`ya qol»,
degandi oʻshandi professor.

Keyincha u Sobirjon bilan professorning uyida bir necha
marta uchrashishgan, suhbatlashgandi.

— Boshqa gapdan xabaringiz yo`qmi, domla? — dedi Sa'dulla.

— Nima gap ekan, bo'tam?

— Olim Akbarovichni ishdan olishipti.

Professor og`ir burilib qaradi: Tagi juda baquvvat edi-ku.

— Anchadan beri tekshirishayotgan edi...

Professor odatiga koʻra Sa'dullaning yelkasiga qo`lini
tashladi.

— Xafa bo`lma, oʻg'lim. Ishdan ketgan bitta sening qaynotang emas. Zamon talabi shunday. Eng muhimi, sen shularning
yoʻliga yurmagansan. O`z e'tiqodingda sobit turgansan. Bundan
keyin ham shunday qil. Bu gaplarni qo`y. Ishingni tezlashtir...




— Yaxshi, domla.

— Xayr, omon boʻl! — Professor shunday deb qoʻl choʻzdi.
Sa'dulla u bilan xayrlashib, yuqori qavatga koʻtarildi. Koridordan shaxdam qadamlar bilan borayotgan edi, roʻparasidan
Sobir Jamilov chiqib qoldi.

— Salom, Sobirjon aka... Tabriklayman, hozirgina dormr.ladan eshitdim.

— Iye, Sa'dullaxon, yaxshimisiz? Rahmat. Qayoqlarda
yuribsiz, hech ko'rinmaysiz. Qani, bu yoqqa yuring-chi.

Sa'dulla yangi mudir bilan biron soat suhbatlashdi.
Xonadan chiqqanda kayfiyati chogʻ, oʻzini qushday yengil
his qilar edi. Bir mo`jiza roʻy berib ikki yelkasiga ikkita qanot
bitsa-yu, osmon-u falakka uchib ketsa...

U zinalardan yugurib tusharkan, keyingi ikki-uch yl
mobaynida hozirgidek xursand boʻlgan paytini eslay olmadi.

Koʻchaga chiqdi. Endi qilishi lozim boʻlgan ishlarini xayolidan oʻtkazdi. Hush-fikri qaynotasining uyiga og`ganda yana
koʻngli xijil tortdi. Bormasa boʻlmaydi, boray desa yana qoshqovogʻi, dimoq-firoq... Yoki endi unaqa qilmasmikan?
Qayoqda, oʻrganib qolgan, otdan tushsa ham egardan tushmaydi...

Bari bir boradi. Loaqal Feruza uchun...

aN




MUQADDIMANING DAVOMI YOKI XOTIMA

...Besh-olti zina tushgandan soʻng kutilmaganda ro`parasi yorisha boshladi. Sa'dulla to`xtadi. Atrofga alangladi. Bu
nur, bu yorugʻ qayerdan kelyapti?

Yo tavba! Hozirgina u yuqoridan pastga tushib kelayotgan edi. Zinaning oxiri koʻrinmasdi. Nazarida u yer ostiga kirib
ketgandi. Endi esa u pastga tushmaydi, yuqoriga koʻtarilib boradi.
Ajablanib orqasiga oʻgirildi, vo ajabo, hali oʻzi tushib kelgan
zina teskari turib qoldimikin? Yoʻq, unday emas — orqa tomonda
hech qanaqa zina yoʻq. Oʻsha o`zi tushib kelayotgan zina uni
yuqoriga boshlab turibdi. Bu ne hol? Hozirgina zimiston edi
bu joylar, endi esa ohista yorishib bormoqda.

Asta-asta odimladi. Yana bir qadam, yana... Yuqoriga koʻtarilib boraverdi. Qadam olishlari ham yengil, charchamaydi,
hansiramaydi.

Eng yuqoriga chiqdi. Qarasa, ro`“parada — qandaydir eshik.
Haliyam shuni uchratuvdi. Ochmoq istagida itargandi, yopiq
ekan, ochilmovdi. U yana qanday qilib qarshisida paydo boʻldi?
Endi qayerga boradi? Bu eshik yopiq! Yana orqaga qaytib pastga
tushib ketadimi?

O'ziga o`zi savol berib, ikkilanib turgandi, roʻparadagi
eshik sharaqlab ochildi. Kimdir kelayotgandir, deb Sa'dulla
oʻzini chetga oldi. Lekin hech kim ko`rinmadi. Hayron qoldi,
Bu ne hol, ne sinoat? Eshikni kim ochdi?



Kimningdir ovozi yangradi: «Yur! Oldinga yur! Nimaga
qarab turibsan. Eshiklar ochildi-ku!»

Cho`ʻchib tushdi. Alang-jalang qilib atrofni kuzatdi. Shovir
sezilmadi. Bu kimning ovozi? Professornikimi yoki Sobir
Jamilovniki? Yoʻq, Feruzaning ovoziga oʻxshaydi. Qoʻysanchi.
erkak kishi sado berdi-ku! Ha, topdim — otam! E, tavba, sal
boʻlmasa qiblagohimning ovozini tanimay qolayozipman-a!
Tagʻin asta ilgariladi. Yaqin borsa eshik yopilib qolishidan
qoʻrqdi. Yoʻq, unday boʻlmadi. Ostonadan hatladi, iye, qayerga
kelib qoldi? Bir tomoni fakultet hovlisi shekilli, bir tarafi
kampirning torgina joyi-jalolini eslatadi, ana u bogʻlar, tokzorlar esa xuddi qishlogʻi manzaralari. Hov anovi olma-yu
anorlarni qachonlardir otasi bilan o`zi ekkandi.

Qiziq, endi qarshisida bir nechta katta-kichik eshiklar
yarqiradi. Ochilaverdi, ochilaverdi...

U qulochini kerib, toʻyib-toʻyib nafas oldi. Olisdan, juda
olisdan nido keldi:

— Eshiklar ochiq!!! O-o-chi-q!

Dubulta — Toshkent
1986 yil

——ғ би —)


Adabiy-badiiy nashr
Mamatqul Hazratqulov
ESHIKLAR OCHIQ
Qissa

Tuzuvchilar: Laziz Tangriyev (gʻoya muallifi), Ilhom Zoyirov,
Abror Qilichev, Muhiddin Omonov

Muharrir Abror Qilichev
Badiiy muharrir Akrom Bahromov
Texnik muharrir Tatyana Smirnova
Musahhih Dono To'ychiyeva
Kompyuterda sahifalovchi Zilola Mannopova




Bosishga 25.03.09-y.da ruxsat etildi. Bichimi 70x108 '/,,
Tayms garniturasi. Ofset bosma. 7,35 shartli bosma toboq.
7,6 nashr tobog`i. Adadi 2000 nusxa. 107 raqamli buyurtma.

13—2009 raqamli shartnoma. Bahosi shartnoma asosida.

O`zbekiston Matbuot va axborot agentligining
G`afur G'ulom nomidagi nashriyot-matbaa ijodiy uyi.
100128. Toshkent. Shayxontohur koʻchasi, 86.
Bizning internet manzilimiz: www.iptdgulom.uz
E-mail: fop-iptd€rambler.ru


