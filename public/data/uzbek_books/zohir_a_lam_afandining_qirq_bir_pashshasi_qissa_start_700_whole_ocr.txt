 

«SHARQ» NASHRIYOT-MATBAA
AKSIYADORLIK KOMPANIYASI
BOSH TAHRIRIYATI
TOSHKENT — 2006



 



ZOHIR A'LAM

AFANDINING
QIRQ BIR
PASHSHASI

Qissa

«SHARQ» NASHRIYOT-MATBAA
AKSIYADORLIK KOMPANIYASI
BOSH TAHRIRIYATI
TOSHKENT — 2006



Muallifdan

Nasriddin Afandining hangomalari jahon bo'ylab
keng tarqalgan boʻlib, mazmun va mantiq jihatidan turlichadir. Ularning aksariyatida Nasriddin Afandi o'zining aqli, zukko va topqirligi, kulgisi bilan zamona
zo'rlarining, firibgarlarning haqiqiy basharasini ochadi,
ularni yengadi, yakson qiladi. Ammo ba'zi bir latifalarda Nasriddin o'ta laqma, hattoki, firibgar sifatida talqin
qilinadi.

Xo'sh, aslida Nasriddinimiz qanday odam bo`lgan?
Hech shubha yo'qki, u o'qimishli, aqlli, tadbirkor, topqir, tegirmonga tushsa butun chiqadigan haqiqatparvar,
kambag'alparvar odam edi. Uning sarguzashtlari, hikoyalari xuddi mana shu sababdan ham asrlardan-asrlarga o'tib kelmoqda. Hayot ham, xalq ham g'oliblarni
xush ko'radi.

Nasriddin Afandi haqida turli tillarda kitoblar bor.
Nega endi u haqda o'z ona tilida shunday kitob yozilmasligi kerak?

Ushbu asarni yozish istagi ham menda ana shu
andisha yo'lida tug'ilgandi. Uni qanday baholash esa
sizlarning hukmingizda.

A'lam, Zohir.
Afandining qirq bir pashshasi: Qissa. — T.: «Sharq»,
2006. — 160 b.

O «Sharq» nashriyot-matbaa aksiyadorlik kompaniyasi
Bosh tahririyati, 2006.



TUSH

Пунк qishlogʻining eng katta boyi Muhsin guppi
yotsa ham, tursa ham yeriga yer qoʻshishni oʻylardi.
Yana bir orzusi dono va hozirjavob odam sifatida dovrug` taratish edi.

Shu sababli oldiga Nasriddin Afandi kelib, sizda maslahatim bor, deganida, sevinganidan oʻyinga tushib ketgudek boʻldi. Bu paytda Muhsinboy koʻcha eshigi oldidagi supada, sadaqayragʻ“ochning ostida yonboshlaganicha ariq suvining hovuzga quyilishini tomosha qilib
yotardi.

— Xoʻsh, xoʻsh, — dedi u dik etib turib, salom-alikdan soʻng Nasriddin Afandini oʻtirishga taklif etarkan.

— Bilasizmi, mulla aka, — gap boshladi Nasriddin,
«mulla aka»ning Muhsin guppiga moydek yoqishini
bilib, — men bugun tush koʻrdim.

— Xoʻsh, xo'sh? — Muhsin guppi unga bir piyola
choy uzatdi.

— Tushimga otam rahmatli kiribdilar. «Nasriddinboy», — dedilar menga qarab. «Labbay, ota», — dedim
men. «Bogʻingdan uch-toʻrt qadam yuqoriroqda
odamdek keladigan chorak qismi yerga koʻmilgan eski
xum bor. Qishlogʻingdan uch-toʻrt bechorani topgin, uni
suvga toʻldirishsin. Xumga eng oxirgi chelak suvni quygan odamga bogʻingning yarmini xatlab berasan», dedilar.

— Iya, xudoyo tavba qildim! — dedi Muhsin guppi
sevinchdan gupillab ketgan yuragini bazoʻr tinchitib.

— Taqdir ekan, qanday qilay? — dedi Nasriddin
Afandi bechorahol qiyofada.

— Ha, endi tushga har balo ham kiraveradi-da, —
dedi Muhsin guppi yupatgandek boʻlib, — boʻlmagʻur
narsa uchun hayhotdek bogʻning yarmidan ajralib oʻtira
sizmi?



— Yoʻq, — dedi Nasriddin qat'iylik bilan. — Otam
rahmatlini tirikliklarida soʻzlarini ikki qilmasdim, endi
ruhlari ozor cheksinmi?

— Ofarin! Ofarin! — Muhsin guppi ham sevinchdan,
ham hovlidan quruq qolish vahimasidan bir turib yana
oʻtirdi. — Balli! Yashang! — bu olqishini boyagidan
ancha xotirjam aytdi. Chunki darrov reja tuzishga
shoʻngʻib, koʻzlari sovuq yiltiray boshlagandi.

— Xoʻsh, — Nasriddin gapning kashtasini yanada
gajakdorroq qildi. — Qoshingizga kelishimning boisi,
mulla Muhsin aka, siz qishloqning ipidan ignasigacha
biladigan, obroʻli odamisiz. Men esa yangiman. Xoʻsh,
shu xumni to`ldiradigan odamni qaerdan topaman?
Menga birov ishonarmidi... Ikkinchi tomondan, juda
shov-shuv qilishning ham tarafdori emasman. Otamning
aytganlarini bajarib, koʻnglimni xotirjam qilsam bas.

— Juda yaxshi kelibsiz!.. — dedi-yu, shu gapidan
soʻng Muhsin guppini qattiq yoʻtal tutdi. Aslida bu yoʻtal
emas, sevinchdan otilib chiqayotgan kulgisini
xaspoʻshlovchi soxtalik edi. Mana, Nasriddinning oʻzi
unga boqqa egalik qilishning yoʻlini koʻrsatib berdi. —
Juda toʻgʻri va oqilona yoʻl, — deya Muhsin guppi koʻzyoshlarini artdi. — Ovoza qilish shart emas. Bu savob
ishingizni o`zim uddalab beraman. Gah, desam qoʻlimga
qoʻnadigan ikkita odamim bor. Bechoralar juda kambagʻal. Aytaman, oʻzim boshida turib, bajarib beraman.
A?

— Boʻpti, men rozi! Rahmat sizga!— Nasriddin oʻrnidan turdi. — Boʻlmasa, ishni bugundan qoldirmaylik,
mulla aka. Yana otamning arvohi urib yurmasin meni,
kechasi tushimga kirib.

— Juda yaxshi! — Muhsin sevinchdan qafasdagi
qushday potirlayotgan yuragini qoʻli bilan bosdi.

Nasriddin ketish taraddudida eshagi tomon yurdi-yu,
ilkis toʻxtadi:

— Ha, aytmoqchi! — dedi u bir narsani hozirgina
eslagandek. — Boyagi otam aytgan xumlari hech qachon
bogʻda turmasdi. Ertalab uygʻonib qarasam, xuddi aytganlaridek, bogʻning oʻrtasida chorak boʻyi koʻmilib,
tippa-tik turibdi!

ФУООБО СО AGAISOSG



— Yo, tavba! — Muhsin yoqa ushladi.

Nasriddin Afandi eshagiga mindi-da, iltijo qildi:

— Kutaman, mulla aka, xudo xayringizni bersin, shu
ishimni tezroq bitirshga yordam bering!

Nasriddin ketdi. Muhsin guppi sal uzoqlashini kutib
turdi-da, sevinganidan baqirib yubordi:

— Tursunali! Alimsho!

Ichkaridan uzun-qisqa boʻlib ikki kishi yugurib chiqdi.

— Tez! Uchta obkash bilan sakkizta paqir olib chiqlaring! — buyurdi ularga guppi.

Biz hikoya qilayotgan voqealar taxminan 1210 yillarga toʻgʻri kelar, bu paytlarda biz hozir Oʻrta Osiyo deb
ataydigan Turon yerlarining bir yogʻi Hindiston, ikkinchi
yogʻi Taroz', bir yog'i Kavkaz va Kichik Osiyo-yu
ikkinchi yogʻi Arabistongacha boʻlgan kattakon Xorazm
shahanshohligiga kirardi.

Nasriddin Afandi oʻzining hozirjavob va donoligi
bilan oʻttiz yoshlaridayoq ana shu katta shohlik mulkining boshidan oxirigacha dongʻi ketgandi. Uni shohdan
gadogacha hamma tanirdi. Ichak uzdi askiyalari, aql va
soʻz bobida zukkoligi shon-shuhratini zamona shohlari
va sarkardalari qatoriga olib chiqib qoʻygandi. Majburiyat tufayli Nasriddin Afandi Muhammad Xorazmshoh saroyida bir necha muddat oʻralashib yurib, haq
soʻzlari bilan u yerdan oʻziga dushmanlar orttirdi. Natijada, bir bahona topib saroydan uzoqlashmasa holi tanglashajagini sezib qoldi. Ittifoqo, shu kezlarda olis Choch?
viloyatidan, bobosining singlisidan maktub keldi va Nasriddin hech kimga bildirmay, koʻch-koʻronini koʻtarib
Chochga joʻnab qoldi.

Buvi xolasi esa ana shu Laylak qishlog`ida istiqomat
qilardi. Xatida kampirsho, ikkala oʻgʻlining Oyboqqa?
navkar yollanganini, Oyboq Hindistonga noib etib tayinlangach, onalarini unutib, amirning ketidan ketganlarini,
oxirgi xatlaridan keyin bir muchal vaqt oʻtganini yoz
' Taroz — hozirgi Jambul shahri.

?# Choch — Toshkent.
" Qurbiddin Oyboq — Muhhamad Xorazmshoxning Hindistondagi noibi.

ECOAAoSSDIRNAGAISN



gandi. Sevimli akasining nabirasi boʻlmish Nasriddin
bilan oʻz farzandlaridan koʻra qoʻproq faxrlanishini, bir
koʻrishga orzumand ekanligini eslatgandi.

Oʻzining olti tanob bogʻi bilan qoʻrg“onini Nasriddinga meros qilib xatlab qoʻyganini, hushiga kelsa shu
yerga kelib yashashi mumkinligini, aks holda, oʻzi
oʻlgandan keyin qoʻrgʻonni sotadigan va pulni Nasriddinga yuboradigan odam tayinlab qo`yganligini ham
ta'kidlagandi.

Xullas, Nasriddin ana shu buvi xolasining uyiga
koʻchib yashayotganiga bir yildan ancha oshgan edi.
Toʻqson uch yoshga borgan buvi xola, goʻyoki Nasriddinni kutib yurgandek, uch-toʻrt oy birga yashab, oʻriklar qiygʻos gullagan, oftob charaqlab turgan bahor kunlarining birida, ayvondagi koʻrpacha va bolishlar ustida
bogʻiga jilmayib qarab oʻtirib, olamdan oʻtdi.

Nasriddin Afandi Muhsin guppiga tushini aytib kelganda kampirning yili oʻtganiga uch-toʻrt oy toʻlgandi.

Muhsin guppi oʻzining Tursunali degan devqomat
korandasi va Alimsho degan yugurdagi bilan uchta
obkash, sakkizta chelak koʻtarib tezda Nasriddinnikiga
yetib kelishdi. Yoz boshining kuchga toʻlgan quyoshi
ancha tikkalashib, dehqon va korandalarni soya-salqinga
hayday boshlagandi. Shunga qaramay, boqqa boshqa
birov ega chiqib qolishidan qoʻrqqan Muhsin guppi ishni
kechiktirmaslikka qaror qildi.

Bu yil qurgʻoqroq keldi. Ikki yuz qadamlarcha naridagi katta ariqda suv jildirab qolgandi.

Muhsin guppi malaylari bilan bir-ikki marta borib
kelishdayoq qora terga botdi. Harholda, birinchi sakkiz
chelak suvni agʻdarishgandayoq xumning yarmidan pastrogʻigacha keldi. Ikki-uch qatnashda xumning toʻlishi
aniq edi. Muhsin guppining kayfi shunchalik chogʻ,
boshi osmonda.

U boʻsh chelak-la oldinda ketar, toʻldirib qaytishganda hizmatkorlarining orqasidan kelib suv agʻdarishlarini
kuzatib turardi. Xudo koʻrsatmasin, ularning chelagi
oxirgi boʻlib qolishi mumkin edi-da!

Ikki karra qatnaganida xumning toʻlishiga uch-toʻrt
chelak kifoya ekanligi sezildi. Shunday boʻlsa-da,



Muhsin guppi boshchiligida shotirlari sakkiz chelakning
barini koʻtarib ketishdi.

Nasriddin Afandi eshagiga yarim chordana qurib
oʻtirgancha ularning ishini kuzatardi. Boqqa umidvor
boʻlganlar qaro terga botib uchinchi karra qaytib kelishganda, u eshagidan tushdi.

— E yashanglar! — dedi xumga yaqinlashib. Uning
bu xitobi va betoqatlik bilan eshakdan tushib kelganidan
otasining tushda tayinlaganini tezroq bajarib, bogʻning
yarmidan qutulmoqchiligi koʻrinib turardi.

Birinchi yetib kelgan Tursunali bir chelagini agʻdarib
ikkinchisiga chogʻ“langanda orqada qolgan guppi unga
baqirdi.

— Toʻxta!

Muhsin guppi halloslab keldi-da, gapini qaytardi.

— Toʻxta. Bir koʻray qancha qoldiykin.

U shunday deb xumning ichiga mo`raladi-yu.
Nasriddinga sarosar koʻz tikdi:

— Sal kamayib qolibdimi? Yo menga shunday koʻrinayaptimi?

— Qanaqasiga kamayadi?— dedi Tursunali shang£ʻillab. — E, mulla aka, agʻdaraveraylik. Juda zoʻr kelsa bir
marta yana borib kelamiz-da!

— Qayoqqa kamayadi?!

Nasriddin ham Tursunalining gapini tasdiqlarkan,
xumga moʻraladi:

— Ha, bu oʻzi katta xum-da! Haybatini qarang!

— Ha, shundaymi?!

Muhsin guppi xumning kattaligiga ham, boyagina
toʻlib qoldi, deb aldanganiga ham ishondi.

Shu kayfiyatda suv tashuvchilar yana ikki karra qatnashdi. Xum esa oʻsha ahvolda edi. Ya'ni, toʻlishiga
uch-toʻrt chelak yetarlidek tuyulardi-yu, oʻzidan oʻzi
yarimlashib qolaverardi.

— Bu nima degan gap?! — Muhsin guppi shubhaga
bordi. Bu shubhasi xumga taalluqliligi ayon edi.
Nasriddin Afandini hali ham xumning tezroq toʻlishidan
manfaatdor deb bilardi.

Nasriddin Afandi ham koʻzlarini baqraytirib, nima
deyishni bilmay turdi-da, kelib xumni ushlab qimirlat


moqchi boʻldi. Xum qimir etmadi. Nasriddin xumning
tubiga, ichiga qaradi.

— Bu palakat nima qilyapti oʻzi?— jig'ibiyroni chiqdi, xumni beozor tepdi. — Hali otamni goʻrida tikka
turgʻizmasaydi!

Oraga jimlik choʻkdi. Uchala qora terga tushgan
«suvchi»lar va Nasriddin Afandi hech narsaga tushunmay bir-birlariga anqayishdi. Jazirama issiq kun ham
oʻzining shabadasi, olislardan kelayotgan qushlar sayrogʻi, xullas, jamiki harakat va ovozlari bilan birga hayronlikka qoʻshilgandi. Nimanidir kurt-kurt chaynab,
eshakkina buzayotgan jimlikda guppi bilan malaylaridan
oqayotgan ter ham jildirab ovoz chiqarayotganga
oʻxshardi.

— Topdim! — dedi Nasriddin Afandi. — Buning
tagida darz ketgan joyi boʻlsa suv oʻshandan sizib ketayotgandir?

Bogʻning yarmi oftob charaqlab turgan joyda bu
gapga chalakam-chatti ishonishdi ham.

— Xudo xayringlarni bersin! Ishni oʻ`lda-joʻlda
qoldirmanglar! Bu xumparga yana besh-oʻn chelak suv
ketsa ketar. Otamning vasiyatlarini bajarmasam, huzurhalovatimdan tamom ayrilaman!

Muhsin guppi bu gaplarni ma'qulladi.

— Qani koʻtarlaring! — dedi chelaklarga ishora qilib.

— Ha, shunday qilinglar! — tasdiqladi Nasriddin. —
O`zi menga olti tanob bogʻning nima keragi bor? Yarmi
ham yetib ortadi. Otam rahmatlik shuni bilgan-da!

Suv tashuvchilar yana uch-toʻrt karra borib kelishdi.
Lekin xum oʻsha-oʻsha: toʻlishiga uch-toʻrt chelak qolar
va yana suv pasayib ketardi.

Nasriddin tagʻin bir karra yalinib-yolvorib otasining
ruhini chirqiratmaslikka guppini koʻndirdi. Keyingi safar
guppining oʻzi bu yerda qandaydir nayrang borligini
sezdi. Sharmandayi sharmisor boʻlganini orqaga surish
uchun ham jahl ustida yana besh martacha shotirlari
boshchiligida qatnadi. Shunday qilib xumga taxminan
ikki yuz chelaklar suv agʻdarildi.

Nihoyat guppi portladi. Boʻsh chelakni daranglatib
yerga urdi-da, yig“lagudek baqira ketdi:

CAOAXAoSDADA MAGAN



— Men sizgʻa nima yomonlik qilgan edim, a? Nima
yomonlik qildim?!

Nasriddin ham achinganidan yigʻlagudek boʻlib
oʻzini oqladi:

— Menda ayb yoʻq! Menda ayb yoʻq!

— E, qoching-e! — Muhsin gupi qoʻl siltab nari
ketayotib ortiga oʻgirildi. — Sizning nomingizni eshitiboq hurmat qilgandim. Mana shunaqa fisq-fasodligingiz
uchun Urganchdan haydashganini endi bildim. Toʻgʻri
qilishgan! Toʻgʻrilikcha suv soʻrasangiz bermasmidim?

Muhsin guppi keta boshladi. Nasriddin gunohkorona
gap qotdi:

— Bu padarla'nat xumni` bunchalik toʻymasligini
men qaydan bilibman?

Muhsin guppi nariroq borib:

— Suf-e, sizga! — dedi.

Yana nariroq yurib, shotirlariga baqirdi:

— Paqirlarni olib, yuringlar!

Guppi va odamlari ketishdi. Nasriddinning yuzidagi
gunohkorona ifodani jilmayish egalladi. Shu jilmayish
bilan asta borib, xumdan toʻrt qadam naridagi devordan
bog'iga moʻraladi. Undagi polizning va daraxtlarning
anchagina qismi sugʻorilgandi.

Nasriddin Afandida ana shunaqa — turib-turib kimnidir ustidan kulish istagi tutib qolardi. Xumga suv
toʻldirish hamda otasining tushiga kirgani bilan bogʻliq
voqeaning ildizi esa tubandagicha edi.

Qishloqdagi katta ariq qadimdan qolgan ovoza
boʻyicha Muhsin guppining ota-bobolariga tegishli
boʻlib, undan oqqan suv ancha qiziq bir tarzda taqsimlanardi.

Ya'ni, yon ariqlarga oʻzidan-oʻzi, hech qanday bogʻlovsiz chiqqan suv hammaniki, bordi-yu, yon ariqlarga
suv bogʻlab chiqarilsa. Guppiga haq toʻlanishi kerak edi.

Bu yil esa qurgʻ“oq kelganidan koʻp xonadonlar
anchagina qiynaldi. Shusiz ham qaram boʻlgan odamlarni Muhsin guppi yanada koʻproq qarzga botirdi.

Albatta, hech kimning behuda haq bergisi kelmaydi.
Odamlar Guppining koʻzini shamgʻalat qilib, ekinlarini
yashirincha sugʻorib olishlari, oʻqariqqa kim tashlagani

ACGAAoSHIDIRIAGISNIH



noma'lum kattakon xarsanglarning «oʻzidan-oʻzi» tushib
qolishlari tez-tez takrorlanib turardi. Shunda Guppining
baqirib soʻ“kinganlari butun atrof-tumonatga taralardi.

Nasriddin Afandining qitmirlik qilishiga sabab ham
ana shu, kunda bo'lmasayam kunora eshitiladigan vag'illab soʻkishlar edi.

Muhsin guppining chelaklab suv tashiganini astasekin butun qishloq eshitdi.

Yoʻq, Nasriddin Afandi Guppini bir zambil loy qilgani haqida jar solmadi. Aksincha, soʻragan qoʻni-qoʻshnilarga xumni necha chelak suv bilan toʻlishiga bahs
bogʻlashgandik, deb javob berdi.

Odamlar Guppining suv tashiganini eshitishgandi-yu,
buning asl sababini bilishmasdi. Lekin noma'lum ildizida shunday gaplar toʻqildiki, Guppi uchun bu aslidan
ham sharmandaliroq edi. Ayniqsa, Guppi donishmandlikdan dars olayotganmish, evaziga endi har oyda Nasriddin Afandining bogʻini chelaklab sugʻorib berarmish,
degani yomon edi. Zeroki, Guppi oʻzini zukko va donishmand deb hisoblar va oʻziga ishonchi zoʻr edi.

QASOSNING YO`LI TOPILDI

М.н. guppi bir oylarcha vaqtini qasos olish
orzusi bilan oʻtkazdi. Oʻziga yarasha aqlli, achchiq tilli
Guppi qasosi — mazax qiladigan, zaharni zahar bilan
kesadigan boʻlishi lozimligini yaxshi tushunardi. Oʻylayo`ylay yoʻlini topdi.

Nasriddin Afandi bolari boqardi. Guppi soʻrab-surishtirib, uning yaqin kunlarda asalni ikki xum qilib
bozorga olib tushmoqchiligini bildi. Ana shu ikki xum
asal ustida Nasriddinni qoʻlga tushirishni niyat qildi.
Puxtalab reja tuzdi. Ochigʻini aytish kerakki, agar bu reja
amalga oshsa, haqiqatan ham Nasriddin Afandi el orasida qattiq kulgi boʻlardi.

Bugun Guppi oʻylagan qasosning amlaga oshadigan
kuni edi.

Oʻsha, Nasriddin Afandi tushini aytib kelgan kunidagidek supada oʻtirarkan, rejasining zoʻ`rligidan bir

ФИООбО У ООСОҲ У



daqiqa tinch turolmasdi. Goh chiroyli yelpigʻichi bilan
yelpinar, goh choynakdan bir piyolaga choy quyib,
avvalroq quyib sovutilgan ikkinchisini xoʻr-xoʻr ichardi.
Goh yonboshlar, goh dik etib oʻtirib olarkan, toqatsizlik
bilan poyloqchilikka ketgan Tursunali bilan Alimshoni
kutardi.

Navbatdagi turib yana yonboshlashida g`ʻudranib
qoʻydi.

— Senga bir koʻrsatib qoʻyay kim dono-yu, kim
zukkoligini!

Guppi shunday deyishi bilan ariqdagi suvning jildirashi, kuchsiz shabada, chor-atrofdan eshitilayotgan
qushlarning sayrogʻi birdan zoʻraydi. Goʻyo hammasi
birlashib uning alamini yumshatmoqchi boʻlishdi.

— Yaratganning ishlariga qoyilman, — dedi Guppi
beixtiyor atrofdagi goʻzallikka maroqlangancha alanglab,
soʻng birdan ovoziga yana malomat aralashdi.

— Yoʻq, qaytib oldim,— dedi u, ariqdagi suvga qoʻlini paxsa qilib. — Qoyil emasman!.. Mening mingta
qoʻyim bor, ming tanob yerim bor, xoʻpmi?! — Guppi
atrofga bir qarab qoʻyib tomoq qirdi-da, yana ariqqa gap
soʻqdi: — Xoʻ-oʻsh, ha, endi mingta boʻlmasa ham
shunga yaqin. Xoʻsh?! Nega endi meni atrofimdagi
toʻrtta qishloqdan narida hech kim tanimaydi-yu, choʻntagida hemiri bo`lmagan Nasriddin Afandini butun olam
taniydi? A?

— Guppi beparvo oqayotgan suvga bir zum o`qraydida, qoʻl siltadi.

— E, bor-e, bu — g'irt gʻirromlik!

Guppi choydan xoʻr-xoʻr ichdi-da, qomatini g'oz
tikladi.

— Mana bugun,— dedi u yana barmog'ini suvga nuqib,— men bu g'ʻirromlikni tuzataman! Nasriddin
Afandiga bir firib berayki, kim aqlli va dono ekanligini
koʻrib qoʻyasan! Ha. Oʻsha olamga tanilgan Nasriddinni
oʻsal qilsam meni hamma gapiradimi? Gapiradi!
Qarabsanki, akang qaragʻay butun olamga mashhurda!

Muhsin guppi koʻkragining boricha nafas olib yayradi. Kayfi chogʻ boʻldi.



— To'ʻgʻri-da! — dedi u yana oʻz gapini tasdiqlab. —
Menimcha, kim boy boʻlsa — oʻsha aqlli. Kim aqlli
boʻlsa — oʻsha boy! Bildingmi? — Guppi yana barmogʻini nuqib suvga uqtirdi. — Bilmasang bilib qoʻy! Ha!
Aqling boʻlmasa, boylik topib boʻpsan!

Shu payt uzoq muyulishda ikki otliq koʻcha changitib
yelib kela boshladi. Muhsin gapidan taqqa toʻxtadi.
Ogʻzini ochgancha kuta boshladi.

Otliqlar yigirma qadamcha narida piyodalandilar.
Uzun-qisqa boʻlib, qoʻl qovushtirgancha unga yaqinlashdilar.

— Xoʻsh?

— Yoʻlga tushdilar! — deb javob berishdi Tursunali
bilan Alimsho choʻchib tushgandek.

— E, padarla'natlar, nega uni sizlaysanlar?! Yoʻlga
tushdi, demaysanlarmi? Otni olib chiq!

Muhsin guppining avvalgi gapi ikkala shotiriga, ot
haqidagisi Tursunaliga qaratilgandi.

Suyagi buzuq, naynov bu yigit juda baquvvat, lekin
qoʻrqoq edi. Bundan tashqari koʻp ovqat yeyishi bilan
qishloqqa tanilgandi. Bir parcha hovlisidan boʻlak yeri
boʻlmaganligi uchun boyga xizmatkorlikka oʻtgandi.
Yolgʻiz onasini-ku bir amallardi, ammo oʻzining qorni
hamisha och yurardi.

— Xoʻsh? — dedi Guppi Alimsho bilan birga qolgach.

— Asalni ikki xumchaga joyladi. Ikki xumchani xurjunning ikki koʻziga soldi. Xotiniga yangi toʻnni olib
chiq, degan paytda biz buyoqqa joʻnadik, — dedi
Alimsho mingʻillagan yumshoq ovozda.

— Otni olib chiq-ov. Tursunali, qayoqqa gumdon
boʻlding? — baqirdi besaranjomlashgan Muhsin guppi
uyga qarab.

Alimsho qoʻrqsa-pisa dasturxondagi uzumga qoʻl
uzatdi.

— Nihoyat orzuimga yetadigan boʻldim, — dedi
Muhsin guppi uyoqdan-buyoqqa borib kelib.

— Bizning hojatga ham bir qiyo boqsangiz tuzuk edi,
boy aka! Shu tushishingizda hattotlar bilan gaplashib,
aqchasini qarz qilsangiz...

CAOAIASHADANAGASH



— Boʻladi, boʻladi! — dedi Muhsin Alimshoning gapini kesib. — Lekin bu gal qoʻl tegadimi-yo“qmi bilmayman, ammo sening she'rlaringni oʻn nusxa koʻchirtirib
berish mening zimmamda.

— Ha, ham donishmand, ham shoir chiqsa,
qishlog'imizning nomi butun olamga mashhur boʻlardi...— dedi Alimsho soʻniq orzu bilan.

— Boʻladi, boʻladi, — dedi Muhsin guppi hozircha
oʻzingni suqmay tur degandek qoʻl silkib.

Alimsho aslida oʻrta boʻyli edi. Biroq hamisha Guppining yumushida barzangi Tursunali bilan birga yurgani
uchun ushoqqina koʻrinardi. Ikki tanob yeri, ikkita
bolasi va jindak she'r mashqi bor edi. Hamqishloqlariga
ash'or oʻqib berganda, turgan gap, maqtovlar eshitar va
bu borada beqiyos sohibi iqtidor ekanligiga ishonib ketgandi. Shu bois dangasalikka berilib, dehqonchiligini tashlab qoʻygandi. Yakka-yu yagona orzusi bir amallab toʻldirgan devonini besh-oʻn nusxada shaharlik xattotlarga
koʻchirtirib koʻpaytirish va saroydagilarga oʻqitish edi.
Saroyda obro“ topib, bironta amalga ega boʻlish edi.
Oʻzini beku boyonlar davrasida gap-gashtaklarda oʻtirgan,
she'rlari uchun zarbof choponlar, liq to`la hamyonlar tortiq olayotgan hollarda tasavvur qilib yurardi hamisha.
Lekin umuman shahar koʻrmagani uchun oʻzim yolgʻiz
borsam yoʻqolib qolaman, deb qoʻrqardi. Shahar koʻrgan
Muh-sin guppiga, ayniqsa, xattotlarni taniyman degan
gaplariga va koʻchirtirish uchun pul berishi mumkinligiga uchib, yugurdakka aylanib qolgani shundan.

— Men mashhur boʻlib olay, — dedi Muhsin guppi
otni betoqatlik bilan kutib. — Seni ham sudrab olib
chiqaman. Qarabsanki, Laylak kelgindi Nasriddin
Afandining qishlogʻi deb emas, Muhsin boy bilan shoir
Alimshoning qishlogʻi deb nom qozonadi.

— Ofarin, afandim, ofarin, — dedi ming£illab
Alimsho. — Menga muruvvatingiz obroʻ“yingizga obro`
qoʻshadi.

— Toʻgʻri aytding! — dedi Muhsinboy, keyin xuddi
gapining davomidek qilib ichkariga baqirdi. — Ho£v,
Tursunali!

— Labbay, afandim! — Tursunali otni yetaklagancha
bir narsa chaynab chiqdi.

, Фибабо аро 669 9



— Man tuxumim ogʻzimga kelib shoshib turay-da,
san uyoqda narsa tiqishtirgin, a? Ochofat!

— Yerga oʻrik toʻkilgan ekan, isrof boʻlmasin dedim, — Tursunali otni minishga o“ngararkan, Guppining
dashnomi ta'sir qilmagani yaqqol sezilardi.

— He, tiqilib oʻl!

Muhsin guppi uni beozor yanirkan, otga chaqqon
mindi.

— O`tiringlar, choy ichib olinglar! Hozir shoʻrva
opchiqishadi.

Muhsin guppi shunday deb otga qamchi bosdi-da,
chang koʻtarib olisladi.

Alimsho qoʻl qovushtirib uning uzoqlashishini kutdi.
Tursunali dasturxondagi nonga yopishdi.

ABDI OPPOQ VA AHMAD TARASHA

Qadimgilarning «otang ham bozor, onang ham
bozor» degan maqoli narx-navoga nisbatan hamma
zamonlarga mos. Biroq maqol yaratilgan paytlarda mazmuni yanada kengroq boʻlgan: bozor faqat olish-berishda emas, turmushning barcha jabhalarida jonga ora kirgan. Tirikchilik, koʻngil ochish, qarindosh-urug“, oshnaogʻaynilarni uchratish, yangi tanish orttirish, mojaro
bilan eskilaridan ajralish — bari aksariyat bozorda roʻy
bergan. Masxarabozlar, dorbozlar shunda jamlanib turfa
oʻyinlar ko`rsatishgan.

Sulhlar, fisq-fasod, fitna-yu nayranglar shu yerda
ildiz otgan. Koʻzga koʻz tushishidan boshlanuvchi ishqiy
sarguzashtlarni aytmaysizmi?.. Xullas, gadoy ham shu
yerda kun koʻrgan, shoh ham siyosat savdosida bozordan
foydalangan. б

Buning ajablanarli joyi yoʻq. Bozor odamga xos jamiki bordi-keldilarning markazi boʻlgani uchun mojaroning
turfa xili shu yerda tugʻilishi tabiiy.

Kumushkentda! bugun katta bozor edi.

Nasriddin Afandi ham, Muhsin guppi ham shu yerga
kelishni mo`ljallashgandi. Lekin ikkovi ham hali uch

' Hozir yoʻq boʻlib ketgan shahar



tosh? yo`l bosishi kerak, ungacha boshqa ikki kishi bilan
tanishib turamiz.

Tepadan turib qarasang, vijir-vijir olomondan boʻlagini ko“rmaysan-u pastga tushib, har birining gapiga quloq solsang, eh-he, ne-ne sir-u sinoatlar ayon boʻlmaydi.

Ahmad tarasha bilan Abdi oppoq bozorga kiradigan
olti koʻchadan bittasining boshida tasodifan uchrashishdi. Ularning ikkoviniyam chapani deyishardi. Chapani
degan tushuncha oʻsha paytlarda kasb ma'nosiga ham
oʻtib ketardi. Antiqa toifadagi bu odamlar deyarli hamma shaharda boʻlar, qishloqlarda ham ularga taqlid qiluvchilar topilardi.

Chapanilarni hurmat qilishar va bir oz hayiqardilar.
Chunki ishlashdan koʻra oʻlimni afzal koʻradigan chapanilar fitna-yu, nayranglarning tigʻi yoki qalqoni boʻlib
xizmat qilishardi. Yoʻq, bu fitnalarni ular uyushtirmasdi,
uyushtirishni boshqa — puldor yoki gʻ“azabnoklar qilardilar-u, bajarishga qolganda chapanilarga murojaat etilardi. Birovning birovdan qasdini olish, birovning qizini
opqochish, birovning uyuridan asl otni o`g`irlash singari
ishlar yoki shunday vaziyatlarda himoyalanish chapanilarning jasoratisiz, mardligisiz bitmasdi.

Chapanilarni hurmat qilishlariga sabab, ular hech
qachon oʻzlari uchun oʻgʻirlik qilmasdilar, yuqorida sanab oʻtganimizdek «nozik» ishlarni mahorat bilan, iz
qoldirmaydigan qilib bajarardilar va mabodo qoʻlga tushsalar, hech qachon «buyurtmachini» sotmasdilar. Eng
asosiysi oʻzlarini oʻt kelsa oʻtga, suv kelsa suvga urib,
aytganlarining ustidan chiqardilar yoki halok boʻlardilar.

Chapanilarning yana bir odati bor ediki, bir-biridan
hol-ahvol, nima ish qilyapsan, deb soʻramasdilar.
Mantiqan ham chapaniligimcha qolaman, degan chapani ishlaridan gapirmasligi lozim edi. Laqilladimi —
tamom, oʻyindan chiqaman degani edi.

Abdi oppoq bilan Ahmad tarasha uchrashishganda
ham bu udum buzilmadi.

— Ha, tuzukmisan? — soʻradi Abdi oppoq sovuqqina qoʻl tashlashgach.

? Tosh — toʻrt kilometrga toʻgʻri keladi.



— Yuribman, dunyoi dasturxonning bir chekkasida.

Shunday deb bozor ichkarisiga yoʻl olishdi.

Bugun bozorga bek qadamranjida qilarmishmi? —
soʻradi Abdi oppoq yigirma qadamlar yurishgach.

— Kelsa kelar, menga toʻrt tanga berarmidi! — deb
javob berdi Tarasha.

Yana indamay yoymachilar qatoriga yetib kelishdi.
Kimning choʻntagi nima koʻtarishi shu yerda bilinardi.
Kimda-kim chapga burilsa, kamida besh-olti tilla tanва — qizilchasi bor. Toʻgʻriga yursa, sal qo`ri kamroq,
biroq uch-toʻrt kun choyxonachiga osh buyurib yashashi
mumkin. Oʻngga burilsa, bilaveringki choʻntagidan sariq
chaqaning jarangiyam chiqmaydi.

Chapda Toshxoʻja kalning boylar va savdogarlar
qoʻnadigan karvonsaroyi salobat bilan qad kerib turardi.
Mahobatli bu imoratning bir tomonini yigirma-oʻttiz
hujrali musofirxona, bir tomonini ulovxona egallagandi. Bozor tomonda baland, yuz chogʻli odam sigʻadigan keng peshayvonli, ichkari-tashqarili choyxonasi bor
edi. Choyxonaga tutash peshayvon ostidagi oʻntacha
oʻchoqqa ilingan qozonlar kechayu kunduz biqirlab
turardi.

Toʻgʻrida esa, bozorning narigi chekkasida bir-biridan ellik qadam masofada Mulla qovoq bilan Pirmat
pirsyonning oʻrtahol odamlar kiradigan ikki choyxonasi
boʻlguvchi edi.

Oʻng tarafda qizil soqoliga monand laqab olgan —
Shokir qizilning xarobgina choyxonasi boʻlib, eng holi
joy shu edi.

Vaqti-vaqtida uchchala tarafning tuzini totgan bu
ikki chapani bir soniyali taradduddanoq bir-birining
ahvolini tushunishdi. Miyiqlari bilinar-bilinmas qisilib,
indamay Shokir qizilning choyxonasiga burilishdi.

Ahmad tarasha qotma, qop-qora, juda daroz odam
edi. Birdan «pov»etib yonib ketadigan fe'li boʻlib, xuddi
shunday birdaniga jahlidan ham tushib qoʻya qolardi.

Abdi oppoq oʻrta boʻyli kishi edi. Hamisha kigiz
qalpoq kiyib yurar, qop-qora soqoli yuzining oqligidan
koʻm-koʻk koʻrinardi. Ikkala chapani ham kuchli, epchil, yoshlari qirqning nari-berisidagi odam edilar.



Choyxonaga kirishganda yonma-yon, lekin xuddi
notanishlardek xiyol bir-birlariga teskari qarab oʻtirdilar.
Qizilning bolasi ikkoviga alohida-alohida choy-non
keltirdi. Ikkovi unsiz belbogʻlaridan tuguncha olib bir
siqimdan mayiz, besh-oltitadan turshak chiqarib sopol
laganlariga soldilar-da, tugunlarini qayta tugib, belbogʻlariga qistirib qoʻydilar.

Tarashaning laganida yongʻoqdek keladigan ikkita
novvot ham bor edi.

Abdi oppoq shu zahotiyoq non kavshashga tushib.
ustidan xoʻrillatib choy icha boshladi. Tarasha esa
choyni quyishga shoshilmadi. Belbogʻi taxini titkilab
kichkina tugunchak oldi. Undan kichkina, kir doka roʻmolchaga ozgina koʻknor toʻkdi-da, dokani dumaloq
qilib bogʻlab uni sopol piyolaga soldi. Ustiga bir boʻlak
novvotni ham tashladi. Qolgan boyligini shoshilmay
beliga tukkachgina oʻshanday bamaylixotirlik bilan piyolaga choy quydi. Soʻng boshini ham qilgancha, to
koʻknor yetilguncha, qimir etmay oʻtirdi. Ko`knor choyga chiqqach, dokani burab siqdida, laganning bir chekkasiga, ikkinchi novvot boʻlagining yoniga qoʻydi.
Laganni esa jindakkina Abdi oppoq tomon surdi. Abdi
oppoq buni darrov ilgʻadi. Bir-ikki soniya taraddudlandi. Tarashaga bir-ikki qarab oldi. Keyin nima boʻlsa
boʻlar qabilida bosh irgʻadi-da, novvot bilan tugunchakni
olib oʻzining piyolasiga soldi.

Koʻknori ichib olishgach, chapanilarning chehrasi
yorishib, qadlari koʻtarilib, odamlarga ochilibroq qaray
boshladilar. Lekin ikkovi hamon bir-biriga soʻz qotmas,
begonalardek oʻtirishardi. Tarashaning bir oz turib,
tishining orasidan tashlagan luqmasi ham tashqaridan
qaraganda oʻziga-oʻzi gapirayotganga oʻxshardi:

— Eng chakana-chukana ish boʻlsa-da, tomdan tashlagudekman.

Abdi oppoq Tarashaga qaramay bosh irgʻadi:

— O`g`limning domlasiga toʻlov vaqtim oʻtib ketyapti,— shu asno oʻzining hamchoʻntagi boʻshligini izohladi.

Shu payt, nariroqda oʻtirib bir tugun zardolini nonga
qoʻshib yeb boʻlgan ota-bolalarning gapi chapanilarning
e'tiborini tortdi.



— Yoʻq, ketmaymiz! Nasriddin Afandini koʻrmadikku! — dedi oʻn ikki yoshlardagi bolakay otasiga xarxasha qilib.

— Axir u kishini tanimasam, u kishi oʻzlarini manaman deb tanitmasalar, nima qilay?! — ota bu gaplarni
oʻrik danaklarini toʻplayotib aytdi.

— Aldabsiz-da, a? Bozorga tushsang koʻrasan
devdingiz-ku!

— Ma, mana bu danaklarni yigʻib qoʻy, yaxshi ekan,
borib ekamiz.

— Kerakmas! Endi hech aytganingizni qilmayman.
Qoʻyni ham boqmayman! — deya bola teskari qarab
oldi.

— Iya, iya, oʻgʻlim! Axir ular meniki emas, sizning
qoʻylaringiz. Undan keyin hozir bormasak, suvoqni
bitirolmaymiz.

Bola indamadi. Ota yana yalinishga oʻtdi.

— Keyingi safar koʻrarsan. Oʻzing eshitding-ku;
«Buyoqqa kirmadilar», deb choyxonachi amaking ham
aytdi. Balkim u kishi bugun butunlay kelmaslar. Yuraqol, oʻgʻlim!

— QOyda-yilda bir optushasiz-da, hech narsani
koʻrsamay, qaytamiz-qaytamiz deyvurasiz, — dedi bola
oʻpkalanib, lekin otasining gapiga kirib.

Oraga Ahmad tarasha suqildi:

— Toʻgʻri qilasan, yigitcha! Nasriddin Afandini
boʻlmasayam, bekni koʻrib ketgin.

— E, mulla aka, nima qilasiz bolani erka qilib? —
dedi dehqon mayin jilmayib.

— Bola oʻynab qolsin-da, — Tarasha bolaga qarab
koʻz qisdi. — Bir shaharga tushibdi. Qishloqda zerikib
ketgandir, a? Zerikdingmi?

Bola uyalib bosh irgʻadi. Abdi oppoq ham gap
qoʻshdi:

— Ketma, bolakay. Bek ham bugun bozorga qadam
ranjida qilarkan.

Dehqon mayin jilmayib bolaning ra'yiga ko`ndi.

— Qani, yur boʻlmasa, molbozorni aylanib yana qaytamiz.

Ota-bola oʻrinlaridan turishdi.

COXASHDAMAAoSH



— Ha, qaytib kelgin, — dedi Oppoq bolani yana
qizdirib. — Nasriddin Afandi ham keladilar. Seni tanishtirib, qoʻllarini olib beraman. Oʻzing bir siqib qoʻyasan!

Bu gapdan nainki bolaning, balki otaning koʻzlari
ham porlab ketdi.

— Sizlar shu yerda boʻlasizlarmi?— soʻradi u uyatchanlik bilan.

— Ha, shu joyni ijaraga olganmiz!— dedi Abdi oppoq.

Uning serma'no qochirigʻini anglab yetagan Tarasha
qixillab kuldi.

Ota-bola chiqib ketishdi. Ikki chapani «ish kutib»
joylarida qoldilar

ABDUKARIM DEHQON

Kumushkent bozoriga Laylak qishlogʻidan otlanib
yoʻlga tushgan uchinchi odam Abdukarim dehqon edi.

Abdukarim aslida Laylak qishlogʻida yashabyashamasdi. Sababi, bundan ikki yil muqaddam bir boʻz
yerga imorat qura boshlagandi va bir oyogʻi Laylakda,
bir oyogʻi ana shu qoʻrgʻonida boʻlib qolgandi.

Koʻpni koʻrgan dehqon Abdukarimning tanlagan
yangi yeri har jihatdan yaxshi edi. Shahardan chiqqan
anhorning bo`yidagi yuz tanob' sayhonlik kattagina qishloqqa bemalol makon boʻla olardi. Anhorning anchagina chuqurdan oqishi avval dehqonni oʻylantirib qo`ysa,
bu toʻsiqni katta charxpalaklar qurish bilan yengish mumkinligi haqidagi fikr xayoliga kelgach xursand boʻldi.

Abdukarim avvaliga oʻziga oʻxshagan uch-oʻrt kishini ergashtirmoqchi boʻldi. Ammo hech kimning yuragi
betlamadi. Shuning uchun charxpalakni ham bir oʻzi
boshlab, deyarli bitirib qoʻygandi. Ammo aqchaning
xomchoʻtini sal notoʻgʻri olgan ekan, charxpalak bitayozdi-yu, ammo bir uy-bir dahlizli imorati chala qolaverdi. Yig“ib-tergan uch-toʻrt tangasi tugab, Abdukarim

' Tanob — 8 sotix,

CAGASHIDCRGIAGAINIG



rosa choʻkib qolgandi. Bola-chaqasining usti boshi ming
yamoq boʻlib, kiyguligi qolmagandi.

Abdukarim qishloqdagi hovlisini sotgandi-yu ekinzorini saqlab turardi. Bir oyogʻi Laylakda, bir oyogʻi
qoʻrgʻonida deganimizning boisi ham shu; goh ekinzorida, goh esa yangi qoʻrgʻonida uy tiklaydi, daraxt ekadi,
ariq tortadi, chala bitgan charxpalakni qoʻlda aylantirib
suv chiqaradi.

Bugun ham qishloqdagi tomorqasida yangi pishgan
handalakdan ellik-oltmishtasini ortib, shaharga yo`l olgandi.

Laylak qishlogʻidan Kumushkentgacha yoʻlda ikkitagina imorat bor edi. Bulardan biri — bir tosh masofadagi sardoba, ikkinchisi — yana shunchadan keyin keladigan yoʻldan sal chekkaroqdagi Abdukarimning chala bitgan qoʻrgʻoni.

Abdukarimning qoʻrgʻ“onidan shahargacha boʻlgan
masofa ham taxminan bir toshcha kelardi.

Laylak qishlogʻi adirlar ustida joylashgandi. Adirlar
qishloqdan soʻng pasayib kelib sardobaning atrofida
tugar va kaftdek tekislik boshlanardi.

SARDOBA

"Tarixiy manbalarda, eng qadimiy davrlarda bizning
oʻlkamiz sero“rmon, sersuv boʻlgan degan ma'lumotlar
bor. Ammo keyingi uch-toʻrt ming yillikka qaraydigan
boʻlsak. Oʻrta Osiyomiz, oʻzining goʻzal vodiylaridan
tashqari hamisha suvga tanqislik sezgan oʻlkadir. Ana
shu keyingi uch ming yil ichida bizning ota-bobolarimiz suvdan foydalanish, tejab ishlatish, yoʻq joydan topishning mukammal bilimlarga asoslangan koʻp va
gʻaroyib usullarini topganlarki, bu narsa hozirgi olimlarning ham tahsiniga sazovor boʻlmoqda.

Sardoba ana shu bilim va tejamkorlikning, yashash
uchun kurashning oliy san'atlaridan biridir.

Sardoba manzilgohlardan va turgan gapki, daryolardan uzoqda, asosan karvonlar, sayohatchilar uchun
katta, tekis choʻllarda quriladi. Tekis choʻl deyilgani nis
ФУФОБОХ Со (Ф0бОхо



biy. Aslida choʻllarda ham jindak nishablik bo`ladi.
Oddiy koʻzga koʻrinmaydigan bu nishab bir tomonga
boʻlishi ham, sardoba quriladigan joyga toʻrt tarafdan
kelishi ham mumkin. Harholda, ot chopsa charchaydigan va chek-chegarasi koʻrinmaydigan shu nishab tekislikdan odam boʻyi kavlansa suv chiqadigan joyni aniq
topish kerak. Ajdodlarimiz tomonidan bundan mingming yillar muqaddam qurilgan sardobalarda ana shunday nuqtalar ajib mahorat bilan topilgan.

Xullas, chuqurligi odam boʻyidek, eni bo`yi besh-olti
qadamlik hovuz kavlansa, u besh-olti kun ichida suvga
toʻlgan. Hovuz atrofiga gir aylantirib, pishiq gʻishtdan
gumbazsimon imorat quriladi. Natijada yigʻilgan suv
issiqda bug'lanmay, sovuqda muzlamay saqlanadi. Yozda, tinkani quritgudek issiqda sardobaning toʻrt tomoniga ishlangan pastak eshiklardan engashib kirib, uch-toʻri
pogʻonali zinadan tushsangiz, oʻzingizni shunday salqin
bir goʻshada koʻrasizki tashqarida ellik daraja jazirama
ekanligiga ishonmay qolasiz.

Hozirgi kunda Oʻrta Osiyo ayrim uzoq cho£ʻllarni
hisobga olmaganda, sardobalar oʻzining qadimgi ahamiyatini yoʻqotgan. Afsuski, ularning koʻpchiligi buzib
yuborilmoqda. Saqlangan sardobalardan bittasini koʻrmoqchi boʻlgan odam Toshkentdan Jizzaxga qarab yoʻlga tushsa, Chinozdan yigirma-oʻttiz kilometrgacha
oʻtgandan keyin yoʻlning chap tarafiga diqqat bilan
qarab borsa, ehtimol sardobaga nazari tushar. Bu sardobaning ham atrofi obod, oqar suv yetarli, shuning
uchun ham unga odamlarning ehtiyoji, e'tibori yoʻq.

Qissamizdagi sardoba oʻsha davrdayoq oʻz vazifasini
bajarib boʻlgandi. Oʻsha paytdayoq ming yoshga kirgan
sardoba bir kun qarasa, oʻzidan ikki chaqirim narida
Kumushkent degan shahar qad koʻtaribdi. Shaharga olis
daryodan kanal qazib kelishibdi. Shu-shu karvonlar ham
uning yonida toʻxtab oʻtirmay oʻtib ketaveradigan
boʻlishdi.

Sardobaning oldidagi uch yuz yoshdan oshgan toʻrtta
chinor, xiyla joygacha atrofini oʻragan changalzor-u
uzuq-yuluq toʻqayzorgina unga sodiq qolishdi. Yoʻllar
sodiq qolishdi.



Tevarak-atrofdan keladigan yoʻllar sardobaning
oldidagi katta yoʻlga qoʻshilar, uch-toʻrt qishloqning,
xususan, Laylakning odamlari shaharga tushadigan
boʻlsalar, albatta sardobaning oldidan oʻtardilar.

IKKI MIRSHAB

Nodir mirshab bilan Sodir mirshabning aslida xizmat joylari shaharda. Ammo katta bozor kunlari dalaga
chiqib, oʻzlarining tilida aytganda havo oʻzgartirishardi.
Ham sayohat, ham tijorat deganlariday, bozor yoʻlida
turib olib, oʻtgan-ketgan dehqon va choʻponni aldabsuldab yoki do“q-poʻpisa qilib jindak-jindak shilishar edi.
Sardobaning oldidagi serqatnov yoʻl bu ikki oʻrtoq
uchun eng qulay nuqtalardan biri edi.

Nodir mirshab bilan Sodir mirshab mo£ʻljallaridagi
vaqtdan xiyla kechikib qolishgandi. Bunga Sodir mirshab
aybdor edi. Azonda u Nodir mirshabni uydan chaqirib
oʻtishi kerak edi, amom quyosh bir terak boʻyi koʻtarilguncha kelmasa boʻladimi?! Xotini allaqaysi goʻrdagi
to`yga ketib, uygʻotadigan odam yoʻq, uxlab qolgan
ekan. Nodir mirshabning toza xunobi chiqdi, kutibkutib, endi bugun «tirikchilik» boʻlmas ekan-da, deb turgan paytida Sodir mirshab ot choptirib yetib keldi.

Shunday qilib, ikki mirshab sardobaning oldiga
odatdagidan uch soat keyin yetib kelishdi.

Bozorga odamlra saharda oʻtadi. Ular kelganiga bir
soatdan oshgan, kun uch terak boʻyi koʻtarilganligiga
qaramay, zogʻ ham oʻtmadi.

Boyatdan beri bir necha marta koyigan boʻlishiga
qaramay, turib-turib Nodir mirshabning achchigʻi yana
tutib ketardi.

— Hey, ha shuncha ham uxlaysanmi, galvars! Nas
bosib yurasan-a! — dedi u tosh supada yelkasini chiqargancha qoʻllariga suyanib oʻtirarkan.

Sodir mirshab otining oldingi oyogʻini koʻtarib,
taqaning boʻshab ketayozgan mixini tosh bilan chiqillatib qoqardi. Sherigining bu gapini koʻp eshitgani uchun
javob bermay ishini davom ettirdi.

CMOAAoSHDRANNIGAIoSG



— Bugun endi hemiriyam yoʻq, ikki qoʻlni burunga
tiqib qaytamiz!

Sodir mirshab indamay mix qoqqan tuyoqni tushirib,
otini sardobaning orqasiga yetaklab ketarkan poʻng£illadi:

— Bo'ʻldi-da endi! Hadeb bitta gapni aytib, molga
oʻxshab kavsh qaytaraverarkan-da!

— Hu, nas! — dedi uning orqasidan xo“mraygancha
Nodir mirshab.

Sodir mirshab otini qoldirib, sardoba chovgumida suv
olib chiqdi. Supaga keldi-da, dubulgʻasini yechdi. Chovgumni Nodirning oldiga qoʻydi:

— Shuni boshimdan toʻkvor! — dedi engashgancha.

— Hoʻ, nas! Ettim-ku, bu hali yuvinmagan ham!

— Kecha qaynim keluvdi. Boʻzaxoʻrlik qilganmiz.
A'zoyi badanim oʻt boʻlib yonyapti! — poʻng£ʻilladi Sodir
mirshab.

— Hali mirshabboshining haqini berolmay, boloxonador soʻkish eshitganingda koʻraman seni!

— Koʻp sannayverma, xumpar! Bugunga ham xudoyimning atagani chiqib qolar!

— Xudoni tilga oladi-ya! Yuvuqsiz!

Nodir mirshab shunday deb suvni joʻ“mrakdan quya
boshlagandi, sovuq suvdan seskangan Sodir baqirdi:

— Og'ʻzidan! Toʻkvor dedim-ku, senga!

Nodir suvni sharillatib quydi. Sodir mirshab «oʻhо"БаБ boshini ishqadi. Soʻng, engashgancha belidan
belbogʻini yechdi-da, uni boshiga yopib tiklandi. Artinib
boʻlib, ro“molni boshidan olgan zahoti: «Ana!» deb
baqirib yubordi. Baqirigʻiga monand qoʻli ham Laylak
tomonga choʻzildi.

— Ana! — xitobini takrorladi Sodir mirshab. —
Aytmadimmi, xudoyim bugungi rizqimiz uchun ham
biron narsa sochib qoʻygandir deb!

Laylak tomondan bir arava kelardi.

BIRINCHI OʻLJA
Bu Abdukarim edi. Mirshablar o`ljani koʻrgach,

xuddi hech narsa bilan ishlari yo“q odamlardek toshsupaga yonma-yon oʻtirdilar. Abdukarim uzoqdanoq ular


ning mirshablar ekanligini bildi. Koʻngli xijillanib, hurmatlarini joyiga qoʻysam, zora tirgʻalishmasa degan
umidda ancha naridanoq aravasidan tushib piyodalandi.
Besh-oʻn qadam qolganda quyuq salom berdi.

— Hormang, katta aka! Yoʻl boʻlsin! — dedi Nodir
mirshab qush oʻtirishda oʻtirgan koʻyi alik olib. Shu
soniyada u oʻzini fil, Abdukarimni esa chumolidek
chog£ladi.

— Bor boʻling! Bozorga ketyatuvdim!

Shunday deb, Abdukarimning nafasi ichiga tushib
ketdi. Mirshablarning albatta tirg`“alishlari, rejalari barbod boʻlishi mumkinligini sezdi. Koʻzlari moʻltiradi.

Mirshablar uning mo`ʻltirashini oʻz salobatlariga
yoʻydilar. Abdukarim esa tezroq shaharga tushib chiqish,
boʻz, chit olib, yangi qoʻrgʻonda kutib oʻtirgan ayoli,
bolachaqasini sevintirish, soʻng roʻzgʻ“ordagi boshqa ishlarga unnash singari bugunga moʻljallangan rejalarning
buzilishidan qoʻrqardi.

Mansabdorlar ana shunday yanglishadilar. Turqlaridagi kibr yanglish ustida zuhurlanadi.

— Bola-chaqaning tishiga bosarmiz deb uch-toʻrtta
urugʻ“ tashlab qoʻygandim. Nasib qilmagan ekan, sotgani
olib ketyapman.

Abdukarim bu gaplarni oʻsha rejalarning amalga oshmay qolishi qoʻrquvidan ezilib aytdi.

— Ha, yaxshi, yaxshi. Omadingizni bersin.

Nodir mirshab shunday deb, chetani yoʻnilmagan
tayoq va qamishlardan yasalgan aravaga yaqinlashdi. Koʻz qirini tashlab uning ichidagi handalaklarni
koʻrdi.

— Qani, aravangiz butmi? Yoʻ“l-poʻlda toʻkilib tushmaydimi?

Nodir mirshab aravaning sahnini, gʻildiraklarini
siltab-siltab tortib koʻra boshladi.

— Eski boʻlsa ham pishiq,— Abdukarim yaltoqlanib
kuldi.— Chatoq arava bilan shaharga tushib boʻlarkanmi?

— Iya!

Aravaning salkam bo`yidek keladigan g'ildiragini siltab turib aytgan Nodir mirshabning bu xitobi Abdukarimning jilmayishini soʻndirdi.

CAOAGASDDAGAGAD.



— Ha, buni shalogʻi chiqib yotibdi-ku! — dedi mirshab koʻzlarini paxtasini chiqarib doʻq bilan.

— Yoʻgʻ-e! Yoʻg'-e!— Abdukarim shunday deb norg'ul gavdasiga yarashmagan chaqqonlik bilan lip etib
mirshabning oldiga oʻtib, g“ildirakni siltadi.— J-joyida-ku?

— Menga ishonmaysizmi?! — Nodir mirshab doʻqini
kuchaytirdi. — Sodir! Buyoqqa qara!

Sodir mirshab hech xohishi yoʻqdek qoʻzgʻaldi.
Boshiga sallasini, aftiga esa ensa qotish ifodasini qoʻndirdi-da, shoshilmay yaqinlashdi. G'ildirakni hazar qilgandek ushlab siltadi.

— Shalogʻi chiqib yotibdi,— dedi u qoʻllarini qoqqancha uzoqlarga tiqilib. — Chiqib ketadi.

— Nega chiqib ketarkan!? Mustahkam arava! Usta
Mannon ishlagan. Men tugul, oʻgʻlimning kuniga ham
yaraydi hali!

Abdukarimning bu uzun nidosidan supa tomon qaytayotgan Sodir mirshab toʻxtadi. Istamay oʻgirildi. Zamirida zoʻr dagʻdagʻa sezilib turgan beparvolik bilan dedi:

— Nima, sizga podsholikning odami yolgʻon gapiradimi?

— Ha, — dedi Nodir mirshab. — Buningiz shaharga
borganda chiqib ketib, bironta bandai moʻminni shikastlaydi. Tovongia qolasiz!

— E, nima boʻlsa peshonamdan koʻrdim! Jon akalar,
buni sotib, puliga mayda-chuyda olib qaytishim kerak.
Olis yoʻl, qorongʻiga qolib ketmay! Qoʻyvoringlar!

— Iya! Bizni bu yerga nimaga qoʻyib qoʻyibdi?!
Qiyshiq, buzuq aravalarni oʻtkazmagin deyishgan-da!
Tuzating aravangizni!

Bu buyruqni eshitgan Abdukarim boshiga musht
tushgandek garangsib, ancha vaqtgacha nima deyishini,
nima qilishini bilmay qoldi. Nodir mirshab esa gap
tamom degandek, Sodirning yoniga — supaga borib
oʻtirdi. Ikkovi yolgʻondan qizgʻin suhbatga berilishdi.

Abdukarim anchadan keyin oʻziga keldi. Nochor qiyofada supaga yaqinlashdi:

— Mayli, akalar. Shaharga o'tmayman. Huv anovi
qorayib turgan mening qoʻrgʻ“onim, oʻsha yerda qolaman!



Nodir mirshab bilan Sodir mirshab yalinishni boshladi shekilli, deb uning gapiga yaxshi e'tibor berishmadi
ham.

— Mayli, bugun tuzatib, ertaga tusharman shaharga,— dedi gʻudranib Abdukarim.

Mirshablar yana e'tibor berishmadi. Yana yalinyapti
deb oʻylashdi.

Abdukarim esa ularni eshitdi deb oʻylab, aravasiga
oʻtirdi-da, «chu» deb qamchi silkitdi.

Ot endi ikki odim qoʻygandi mirshablar «hoyhoy»lab yugurib kelib Abdukarimni siltab tushirishdi.

— He, seni qara-yu! Kimni mazax qilyapsan?! Hozir
hibsxonaga oborib tiqib qo`yaman!

Abdukarim yosh bolaga oʻxshab dovdirab qoldi.

— M-men mazax qilganim yoʻq. Shaharga tushmayman deb aytdim-ku! Huv anavi qoʻrgʻ“onimda qolaman.

— Kimni aldamoqchisan? Bu yerda bormayman deb
juftakni rostlaysan-da, nariroqda sekin shaharga qiyshayib qolasan! — dedi Sodir mirshab vajohat bilan.

— Nima qil deysizlar? — Abdukarim battar dovdiradi.

— Hech qayoqqa bormaysan! Aravangni shu yerda,
koʻzimizning oldida tuzatasan!

Sal ziyrakroq boʻlgan Nodir mirshab — Sodir mirshabning bunaqa doʻq-poʻpisalari bilan asl niyatlarini
Abdukarimga baribir tushuntirib boʻlmasligini sezdi.

«Qoʻyib bersang, bu galvars aravasini hoziroq
sozlashga kirishadi-yov!» deb oʻyladi.

— Sen nari tur! — deb yolgʻon poʻpisa bilan Sodir
mirshabni haydadi-da, odamga oʻxshab Abdukarimga
gap qotdi.— Endi, uka, sizni shunday oʻtkazib yuborsak,
siz, xudo koʻrsatmasin-u mabodo birovni jarohatlasangiz, bizni mirshabboshi qattiq soʻkadi. Biz nima deymiz?.. Ha, endi ishi zaril ekan, juda iltimos qildi,
deymiz... Handalak obketayotgan ekanlar. Mana, yangilik, sizning ham ogʻzingiz tegsin, deb uch-toʻrtta handalak
bersak, javobimiz ancha chiroyli chiqadi, a? Toʻgʻrimi?

Abdukarim sevinib darrov koʻndi:

— Mayli olinglar, besh-oʻnta handalak gapirishga
arzimaydi.



— Yoʻq, siz oʻzingiz ayting-da! — Nodir mirshab
doʻstona kulib Abdukarimning yelkasiga qoqdi. —
Iltimos deng, siz oʻnta, oshnangiz oʻnta deng, ha mirshabboshiga yigirmata handalak oling deng, aravamning
chatogʻligiga qaramay oʻtkazib yuboringlar, deng. Qani,
oʻz ogʻzingiz bilan qaytaring-chi?

Abdukarimning yana nafasi ichiga tushib, mirshabni
insofga chaqirmoqchi boʻldi.

— Oʻzi oltmish-etmishta handalak obketyapman,
akajon! Yarmidan koʻpini olsanglar! Aravani shaharga
ovora qilganimga arzimaydi-ku!

— E, gapga tushunmasakansiz! Boʻpti, aravangizni
shu yerda tuzating-da, ketavering! Hech narsangiz kerakmas! — Nodir mirshabning basharasi odam siyoqidan
chiqib, muomalasi yana sovuqlashdi, dimogʻidan eshakqurt yoqqancha yana mirshablik siyoqiga oʻtdi. Gaplarini
ham toʻ`rs-toʻrs gapirdi-da, keta boshladi.

Abdukarim noiloj uning yengidan ushlab yalindi.

— Jon ogʻa, oʻttizta handalak olib meni koʻrmagandek boʻling!

— Bu boshqa gap! — Nodir mirshabning afti yana
odam siyohiga qaytib jilmaydi. — Qani, oʻzingiz qirqta
yirik-yirigidan tanlab sardobaning orqasiga olib qoʻyingda, joʻnayvering.

Hammasidan ham Abdukarimga mana shu handalaklarni tashish alam qildi. Boz ustiga rejalari barbod boʻlgandi. Yuzidagi yalinchoqlik yoʻqolib, oʻrnini aqlli qahr
egalladi. Indamay uch-toʻrt qatnab, qirqta handalakni
tushirdi-da, yana indamay joʻnadi.

— Xayr, oʻv, йедопБоу аКа) Мева Би доуор п812дап
qor yogʻilib qoldi? — dedi Nodir mirshab.

— Odamlarga yaxshilik qilib baloga qolasan! —
poʻngʻilladi Sodir mirshab.

Abdukarim aravada oʻtirgancha oʻgirildi.

— Bilib qoʻylaring, ov ogʻalar! Handalak emas, qizchamning bo`z koʻylagini olib qoldilaring! Hayitlik qilmoqchi edim. Qizimga aytaman: oʻlgunicha qargʻab yursin!

Abdukarim otiga qamchi urdi.



 

— Oʻv podshoning mirshablarini haqorat qildi deb
qamab qoʻyaymi? — dedi Sodir mirshab.

— Osmon qo`lingda boʻlsa tashlab yubor-e!

Abdukarim qoʻl siltadi.

Sodir mirshab oʻrnidan turmoqchi edi, Nodir mirshab toʻxtadi.

— Qoʻy, oladiganimizni oldik! Ketaversin!

IKKINCHI O'LJA

Abdukarim nari ketgach, mirshablar garchi arzimas boʻlsa-da, birinchi oʻlja quvonchida xaxolab yuborishdi.

— Oʻzi berib, yana gina qiladi, — dedi Sodir.

— Oʻzi oling deydi-da, ketidan toʻngʻillaydi, — dedi
Nodir mirshab.

Ikki oshnaning bu gaplari xaxolash orasida aytildi.
Soʻng ular hazil-mazax qoʻshiq boshlab yuborishdi.

Man o'zim polvon yigit, ho!
Qog'ozni tar-tar yirtaman.
Yuragim tog'day yigit, ho!
O'lgan buzoqdan qo'rqaman.

Qoʻshiq tugagach, doʻstining kayfi chogʻlanganini
koʻrgan Sodir mirshab uni yanada sevintirmoqchi boʻldi.

— Harna-da!— dedi u handalak keltirgani sardoba
tomon yoʻnalib— Bekor ham o'ʻtirardik. Yangilik,
omonlik-esonlik deb buni bitta-ikkitasini soʻyaylik!

Lekin Laylak tarafga qaragan Nodir mirshab u tomondan kelayotgan otliqni koʻrdi.

— Handalakni qoʻy, buyoqqa qara! — dedi u doʻstini
toʻxtatib.— Yana bitta oʻlja kelyapti.

Sodir mirshab sevinib orqaga qaytdi-da, uzoqdagi otliqqa tikildi. Shunda uning sevinchi suv sepilgan gulxandek oʻchdi.

— E, bu Muhsin boy-ku! Undan undirib boʻpsan! —
dedi ensasi qotib Sodir mirshab.

ФИУФОбО 220 (Б06Охо



— Rostdan boy boʻlsa, gaping toʻg'ri! Qozikalonning
oldiga kirib-chiqayotganini ham koʻrganim bor buning,— dedi Nodir mirshab koʻzi ola-kula boʻlib.

Ikkala doʻst qoʻy ogʻzidan choʻp olmagan moʻmin-u
musulmon qiyofada supaga yonma-yon oʻtirishdi.
Aftlarining tundligi uzodqan bilinmasdi. Muhsin guppi
yaqinlashishi bilan ular birdaniga shiringina jilmayishib,
tavoze bilan salom berdilar.

Mirshablar jilmaygan koʻyi Muhsin guppini tezgina
oʻtkazib yuborishni mo`ljallagandilar. Lekin Guppi oʻtib
ketmadi. «Vaaleykum» deganicha otdan tusha boshladi.

Ikki mirshab kimoʻzar oʻynagandek yugurib borib,
uning qoʻlini olib soʻrashdilar. Ularning boya Abdukarim oldidagi vajohatlarini koʻrgan va hozirgi siyohlari
bilan solishtirgudek kimsa topilsa edi, odamning gavdasi birdaniga kichrayib qolishi mumkinligiga guvoh
boʻlardi.

Muhsin guppi boshi bilan otini ishora qilib supaning
chetiga oʻtirdi. Ikkala mirshab otni chinorning tagiga,
soyaga bogʻlab qaytishdi. Sodir mirshab tilyogʻlamalikka
oʻtdi:

— Qarang, ahli donishdan bir vakil kelib suhbatiga
bahramand qilarmikin deb, hozirgina sizni gaplashib
oʻtirgan edik. Xudoni oʻzi yetkazdi!

— Farishtalar omin degan ekan! — qoʻshimcha qildi
Nodir mirshab.

— E, — Muhsin guppi yayrab kuldi. — Senlarning
nima qilib oʻtirganlaringni bilaman. Lekigin meni senlarga xudoning oʻzi yetkazgani rost!

— Rost, rost, oʻzi ko`zim ham uchib turuvdi, — dedi
Nodir mirshab. Bu gapining tag-tagidagi pichingni payqagan Sodir mirshab xavotirlanib, Guppiga qarab qoʻydi.
Muhsin guppi hech balo sezmagandi.

— Ajabmas, bugungi rizqlaringni men tufayli topsanglar! — dedi u qamchi bilan etigining changini asta
qoqarkan, viqor bilan.

— Inshoollo, inshoollo, boy aka! — tamshandi Nodir
mirshab.



Muhsin guppi ikkala mirshabga chamalagandek galma-galdan koʻz yugurtirdi. Keyin boshi bilan yoniga
ishora qildi:

— Qani, bunday oʻtirlaring-chi!

Mirshablar koʻzlarini unga tikkancha yoniga oʻtirishdi.

Muhsin guppi yana ularga hammollikka yaraydimiyoʻqmi, deb chamalayotgandek sinchkov tikildi, soʻng
choʻzib turib dedi:

— Bir ish bor. Eplasalaring, ikkoving bir xumdan
asalga ega boʻlasanlar. Ustiga har biringga yarim tilladan
tanga beraman.

Nodir mirshabga jon kirdi:

— Ayting tezroq, boy aka!

— Xoʻ-oʻsh, — dedi Guppi nihoyatda jiddiylik bilan
— Hozir meni izimdan bir odam keladi. Eshagining xurjunlarida ikki xum asali bor. Shuni olish kerak!

Uning bu gapidan soʻng mirshablar indamay qolishdi. Bir oz oʻtgach Sodir mirshab soʻradi:

— Oʻzi ikki xum asali bor!

— Ha!

— Biz ikkovini olishimiz kerak?

— Ha.

Mirshablar yana oʻylanib qolishdi. Odatda ular oʻnoʻn besh qopli dehqondan yarim qop, bir qopni olishardi. Ellik-oltmish qoʻyli cho“pondan esa bitta, juda nari
borsa ikkita qoʻyni. Shunda ham gohida janjallar boʻlib
zoʻrgʻa qutulardilar. Ba'zan esa koʻngli keng zahmatkash
bechoralar, bosh-koʻ“zimdan sadaqa deb indamay ketaverardilar. Lekin odamning bor bud-shudini tortib
olish! Bu toifa ishni ular qilmasdilar va qilishni xohlamasdilar.

— Oʻsha aytgan odamingizning boshqa hech narsasi
yoʻqmi? — bu savolni Nodir mirshab berdi.

— Yoʻq! — dedi tajanglashib Guppi.

— Juda qiyin ish, boy aka! — deya gapga Sodir mirshab aralashdi: — Bunaqasini bizga ustozimiz oʻrgatmaganlar!

— Ustozingizdan oʻrgildim. Men oʻrgatyapman! Boz
ustiga tilla beryapman!..



Nodir mirshab Guppining gapini boʻldi:

— Chorak xumini, boringki, yarim xumini ol deng,
oberaylik. Molidan ajragan odam boltadan qaytmaydigan hoʻkizga aylanadi. Bilasizmi, qassobga kalla qoʻyib
qolishi mumkin.

— Hoy, hoy, hoy! — oʻz navbatida Guppi ham uning
gapini kesdi-da, barmoqlarini bir-biriga ishqab dedi. —
Men tanga beryapman! Mulla jiring beryapman! Chorak
xum, yarim xum, emish! Chorak xum, yarim xumni men
aytmasam ham olishlaringni bilaman.

Mirshablarning koʻnmayotgani koʻrinib turardi.
Muhsin guppi, yarim tillani eshitib darrov koʻnishadi
deb oʻylab xato qilganini tushundi. Endi avrashga oʻtdi.

— Yarim tilla-ya! Boz ustiga, olishning oson yoʻlini
oʻrgataman. U odam xumlarining boʻshligini bozorga
borguncha bilmay qoladi. — Muhsin guppi jindek tin
olib, narxni qoʻshdi. — Ha, borlaring, ana ikkovingga bir
tangadan beraman!

Mirshablardan yana sado chiqmasa-da, bir tangadan
deyilgani jindek ta'sir etdi.

— Bir xumdan asal, bitta mullajiring — asl tilladan,
egasi bilmay qoladigan yoʻli! Yana nima kerak? Men
oʻsha odamni xumlari boʻsh holda bozorga kirib borganini koʻrsam boʻldi!

— Kim oʻzi oʻsha aytayotgan odamingiz? — soʻradi
shoshib Sodir mirshab. Shoshmasa, Nodir mirshab
«Boʻpti biz rozi!» devorishga tayyor edi. Oʻljasiz qaytishidan dili xufton Nodir mirshabni yarim maoshiga
teng bir tanga — butunlay es-hushini olgandi. Boz ustiga bir xum asal!

Muhsin guppi ham oshnalarning yakdilligiga darz
ketganini sezdi. Shuning uchun Nodir mirshabga pirpirab boqib, goʻyoki oʻpkalandi:

— Do'ʻstingizni qarang! Ha, buni nima ahamiyati
bor?!

— Xoʻp deyaveraylik, — dedi Nodir mirshab. —
Toʻgʻri-da, nima ahamiyati bor?!

Sodir mirshab quvroq edi. Buning ustiga yana narxni
oshirish mumkinligini tushundi.

— Juda bor-da! — dedi u oʻjarlik bilan.

ФИООбО Се "ООбОҲ У



Nodir mirshab doʻstiga boqarkan uning tixirlik qilishiga hayron boʻldi, Guppi nihoyatda tajang edi. Sodir
mirshab esa ularning bittasiga ham qaramas, goh yerga,
goh osmonga tikilarkan, gʻoʻngʻillab xirgoyi qilardi.

Guppi ana shu vaziyatda «Nasriddin Afandi!» devorgandi. «Qani? Qani?» deb sakrab turib ketgan mirshablar
atrofga alanglashdi.

Jahli chiqqan Guppi barmogʻini nuqib hijjaladi:

— Oʻsha, men aytgan asalli odam — Nasriddin
Afandi boʻladi!

Bu gapni eshitib mirshablar avval bir zum ogʻizlarini
ochib ag`rayishdi-da, keyin: «Yoʻq, yoʻq, yoʻq»,— degancha xuddi moxovdan qochgandek ikki yoqqa qochishdi. Guppi bir amallab Nodir mirshabning etagidan
ushlab qoldi. Sodir mirshabni esa takror-takror chaqiraverib, arang yoniga qaytib oʻtqazdi.

— Tavba!— dedi u xunob boʻlib.— Namuncha nomini eshitiboq bu odamlar oʻzini tomdan tashlab qochgudek qochadi-ya? U ham hammaga oʻxshagan odam!
Menga qaralaring: ikkovingga ikki tilladan beraman.
Ana, mendan ketsa ketsin! Foydani tagida qoladigan
boʻldilaring!

— E, Nasriddin Afandiga tegmagan odam foyda qiladi, boy aka! — poʻngʻilladi Sodir mirshab.

— Uch tilladan beraman — dedi guppi.

— Uch tilladan!!!— Nodir mirshab shunday deb
hushi boshidan uchdi. U batamom Guppining quliga aylangandi. Sodir mirshab esa battar shubhaga tushdi.

— Menga qarang, boy aka, shu odamni qaqshatish
namuncha zaril boʻp qoldi? Nasriddin Afandini butun
poshsholikda otliq ham, piyoda ham tanisa. Bir ishkal
chiqsa, men bu mirshablarni tanimayman, deb tonib
ketaverasiz!..

— Besh tilladan! — dedi Guppi uning og`ziga urgandek.

Bu pulni eshitib ikkala mirshab adoyi tamom boʻlishdi. Ayniqsa. Nodir mirshab oʻrnidan turib ketib: «Lanj!
Nas bosgan! Aybingni yuv!» degan ta'nalarni aytib unga
tashlandiki, «besh tilla»dan karaxt boʻlib turgan Sodir



mirshab ham taslim boʻldi. Guppi esa g`alabani yanada
mustahkamladi.

— Besh tilladan ollaring-da, ishni bajaringlar! Asalini
olib quruq joʻnatsalaring, bas! Nasriddin Afandini loy
qilgan mirshablar, deb shon-shavkatinglar butun poshsholikka ketadi. Bekning, shohning nazariga tushasanlar.
Senlarni chaqirib mansab beradi. Hammasi ikki xum
asalni olish evaziga-ya! Karnaychidan bir puf-da! Boz
ustiga oson yoʻlini o`rgataman.

— Boʻpti, oʻrgating yoʻlini! — dedi Sodir mirshab.

Guppi bir oz nafas rostlab, soʻng uyoq-buyoqqa
alanglab oldi-da, ikki ogʻ“aynini boʻynidan ushlab oʻziga
engashtirdi. Shu alfozda uch-toʻrt jumla aytgandi, mirshablar birdan oʻzlarini orqaga tashlab qah-qaha urishdi.
Guppi yana ularni boyagidek engashtirdi. Uch-toʻrt
ogʻiz gapidan soʻng mirshablar yana gavdalarini orqaga
tashlab, osmonga qarab qah-qaha urdilar.

— Obbo, obbo, boy aka! Ustomonlikda barchadan
oʻtib ketibsiz-ku! — dedi kulgi aralash Nodir.

— Nasriddin Afandi ham ip esholmaydi! — dedi
Sodir mirshab.

Yarasiga malhamdek bu maqtovdan Muhsin guppi
taltayib ketdi.

— Zoʻrmi? — soʻradi u ham gerdayib.

— Zoʻr! Qoyil!

Muhsin guppi jiddiylashib, mirshablarga rejani puxta
uqtirdi.

— Agar asalni oʻ“marganinglarni sezmasdan ketaversa — indamaysanlar! Sezib qolsa — biz bilmaymiz deb,
haligi men oʻrgatgandek javob berasanlar! Boʻptimi?

— Boʻpti, boy aka! Ammo-lekin qoyilman! — dedi
Nodir mirshab.

Shundan keyin Muhsin guppi ularga ikkita ogʻzi boyloq oq xaltacha berdi. Mirshablar uni avaylab olib, sardobaga yashirib chiqishdi.

— Qani, boringlar! Ikkita kashkulmi, xummi topib
kellaring! — dedi Guppi.

Mirshablar yugurib borib otlanishdi-da, huv uzoqda
qorayib koʻrinayotgan Abdukarimning yangi qoʻrgʻoni
tomon shamoldek uchishdi. Sal o'tmay Muhsin guppi

CAOXASDIDATGAIADASG



ham ular ketidan joʻnadi. Sardobaning oldi kimsasizlikdan huvillab qoldi.

Aravasida imilib ketayotgan Abdukarimni avval ot
yeldirgan mirshablar, so'ngroq Muhsin guppi quvib oʻtdi. Yana bir oz yoʻl yurgach esa mirshablar qaytib oʻtishdi. Egarlarining unga koʻrinmaydigan tarafida ikkovi
ikkita narsa qoʻltiqlab olishgandi. Abdukarim allanimadir
sezib, aravasini tezlatdi.

IKKI XUM ASAL

Sardobaning oldi uzoq huvillab turmadi. Sal o`tmay
Sodir va Nodir mirshablar biri xum, ikkinchisi mis
kashkulni egarga bosgancha qaytib kelishdi. Bir-birlariga
yordamlashib, idishlarni artishdi, koʻz ochib-yumguncha
ularni sardobaning orqa tomonidagi butalar ichiga
yashirib qoʻyishdi. Kayflari chogʻ“ holda supaga oʻtirib
qoʻshiq boshlashdi. Bu qoʻshiq qator yurib koʻrikdan
oʻtayotgan paytda aytadigan qoʻshiqlari edi. Juda qiyomiga yetkazib zavq bilan aytardilar.

Saltanatning biz suyangan tog'larimiz,
Voh-hah-hey! Voh-hah-hey!
Begimizning olmos teshar o'qlarimiz,
Voh-hah-hey! Voh-hah-hey!

Olmos kesar tig'larimiz,
Voh-hah-hey! Voh-hah-hey!

Qoʻshiqning oxiri choʻziq qiyqiriq bilan tugardi.
Zavqli qiyqiriqdan soʻng zavqli kulgi ham yangradi.

— Menga qara! Agar shu ishimiz tufayli rostdanam
bekning nazariga tushsak, qaysi mansabni soʻrasam
ekan, a? — dedi Nodir mirshab ogʻzi qulogʻiga yetib.

Sodir mirshab sherigining doimo xayolini band etgan
orzusini bilgani uchun darrov javob qildi:

— Mirshabboshilikni!

— Berarmikin-a? — dedi Nodir mirshab orzumanda
oh tortib.

— Beradi! Qoʻshib bershii ham mumkin.



— Nimani? — Nodir mirshab hamon yashiriq kinoyani tushunmasdi.

— Katta bogʻli qoʻrgʻon qoʻshib beradi.

— Yoʻgʻ-e!

— Menga qara! — dedi Sodir mirshab. — Bek Nasriddin Afandiga shahardan qoʻrgʻon koʻrsatib, shu yerga
koʻchib keling, deganmi?

— Ha, shunday deb eshitgandim, — dedi Nodir mirshab ogʻzini ochib.

— Endi, Nasriddin Afandiga qoʻrgʻon bermoqchi
boʻlgan boʻlsa, uni mot va gel qilgan, ya'ni Nasriddindan
zoʻrroq odamga bermaydimi? Qoʻshib ham berar!

Nodir mirshab yana bir chuqur oh tortib, «sen nima
soʻraysan, Sodir?» demoqchi edi, Laylak tomondan
kimningdir xirgoyisi eshitildi:

— Toshqin daryoman debon, savlatinga ishonma, ho,
ishonma.

Bu Nasriddin Afandi edi. Mirshablar gap bilan boʻlib,
uning yaqinlashganini sezmay qolgandilar. Ular darrov
salla pechlarini toʻgʻriladilar. Bir oyoqlarini supadan
pastga osiltirgancha yarim chordana qurib, «suhbat»ga
berilishdi.

Nasriddin Afandi xirgoyisini bir daqiqaga uzib, «assalomu aleykum», dedi-da, oʻtib keta boshladi.

— Yoʻl boʻlsin, Nasriddin Afandim? — dedi Nodir
mirshab alik olgach.

— Bozorga, saltanat togʻlari, bozorga, — javob berdi
Nasriddin zarracha qiyo boqmay, ularning qoʻshig`iga
ishora qilib.

— Bozor tarqab ketmaydimi? Kech qopsiz? —
Sodirning bu gapidan keyin ikkala mirshab xavotirlanib
oʻrinlaridan turishdi. Chunki Nasriddin oʻtib keta boshlagandi.

— Yaxshi molning bozori tarqalmaydi, birodarlar!

Mirshablar hayajonlanib yoʻl ustiga chiqishdi.

— Nima olib ketyapsiz?

— Asal, asal.

— Hoy, toʻxtang,— dedi Nodir mirshab vahima bilan
qattiq baqirib yuborib. — Hujjatingiz bormi?



— Iya! Qanaqa hujjat!

Savoldan Nodir mirshab kalovlanib qolgandi, Sodir
mirshab topqirlik qildi:

— Asal oʻzingiznikiligi haqidagi hujjat!

Nasriddin eshagining jilovini tortdi. Bir oyogʻini egar
ustiga olib yarim chordana qurarkan, jilmayib mirshablarga oʻgirildi. Shu qiyofasining oʻzi kattakon savol
edi.

— Biz sizni oʻgʻri demoqchimasmiz-u, ammo-lekin
mirshabboshi hamma molni tekshirib oʻtkazgin deb
buyruq bergan. Shuning uchun yo hujjat, yo guvoh topib
keling, — dedi Nodir mirshab.

Nasriddin xaxolab kuldi:

— O`tganning oʻrogʻini, ketganning ketmonini olib
oʻtirasizlar, deb eshitgandim.

Mirshablar Nasriddinning kinoyasini tushunmaslikka
oldilar.

— Biz birovdan bekorga hech narsa olmaymiz.
Birovning haqida xiyonat qilgan odam Olloh oldida
javob beradi. Avval oʻng qoʻli, soʻngra soʻl qoʻli kesiladi.
Sizni hurmat qilamiz. Shuning uchun har xil gaplarni
gapiravermang.

— Ha, sizni hurmat qilamiz, — deb ilib ketdi Sodirning gapini Nodir. — Shuning uchun qishloq oqsoqolidan borib bitta hujjat olib kelasiz!

— Hurmatlaring uchun rahmat. Lekin xuddi shu
hurmat haqqi, hozir yoʻldan qoʻ“ymanglar! Mabodo mirshabboshi tekshirib qolsa, bor edi, yoʻqotib qoʻyibman,
deyman.

— Yoʻq, bizni yolgʻonga sherik qilmang!

Mirshablarning qat'iy javobi shu boʻldi.

Uni desa, buni, buni desa, uni roʻkach qilishdi.
Nasriddin Afandi bir sir borligini tushundi va qaytib hujjat olib kelishga koʻndi. Lekin mirshablarni bir sinovdan
oʻtkazmoqchi boʻldi:

— Xumlarimni shu yerda qoldiraveraymi yo olib
ketaymi?

— Iya, ha nima qilasiz eshak jonivorni qiynab? Tashlab ketavering! — dedi darrov Nodir mirshab, asalning
olib ketilishi mumkinligidan xavfsirab.



— Turadi shu yerda. Men umuman asalni xush
koʻrmayman! — joʻr boʻldi Sodir mirshab, soʻng sherigidan soʻradi. — Sen-chi?

— Be-e! — dedi Nodir mirshab. — Men asalni jindek hidlab qoʻysam, shu yoʻtal tutadi, shu yoʻtal tutadi!
Hech oʻzimni toʻxtata olmayman! Tashlab ketavering!
Qandoq qoʻyib ketsangiz, shundoq turadi.

— Mana, supaning yonboshiga qoʻying. Salqinda tura
turadi, — dedi Sodir mirshab.

— Qani, yordamlashib yuboringlar, boʻlmasa! — iltimos qildi Nasriddin eshakdan tushib.

Birovning ishiga saratonda qoʻl urmaydigan mirshablar bu iltimosga yugurgilab kelishdi. Tizzadan sal
balandroq keladigan xumlarni uch kishilashib supaning
yonboshiga olib qoʻyishdi.

Nasriddin xuddi hech narsa boʻlmagandek xirgoyi
qilgancha Laylakka qaytdi. U uzoqlashib, nuqtadan sal
kattaroq holda koʻringunga qadar: «Sabr, qil, sal nariroq
ketsin, oʻgirilib koʻrib qoladi», degan gaplar bilan mirshablar birini biri bosib turishdi. Keyin birdaniga shoshib
ishga kirishishdi. Boyagi, sardoba orqasiga yashirib qo`ygan xum va kashkulni keltirib, Afandining xumlarini
ularga agʻdarib, asal yaxshilab oqib tushguncha ushlab
turishdi. Shunday qilib oʻzlari olib kelgan idishlarini toʻldirishdi-da, ularni yana chakalakzor ichiga yashirishdi.

Afandi xumlarining har bittasiga esa haligi Guppidan
olgan oq xaltalarni qoqib boʻshatishdi. Soʻng darrov-darrov ogʻzini bogʻlab joy-joyiga supaning yoniga qoʻyib
qoʻyishdi.

NASRIDDINNING QUROLI

Nasriddin Afandining mirshablar tirgʻalganda Abdukarimga oʻxshab kuyib-yonmagani tushunarli boʻlsa
kerak. Nasriddinning tirikchilik tashvishlari bu asalga,
undan keladigan daromadga bogʻliq emasdi. U dehqondan boyroq edi. Bog'ida mehnat qilish uchungina kuymalanardi. Mehnati mahsulidan oʻchoq-qozoni ozod
edi. Ro`zgʻor tashvishidan erkinligi, Guppiga oʻxshab



boylik orttirish istagiga qul emasligi dunyodagi koʻp
mojarolarga tomosha sifatida qarashga imkon berardi. U
hatto Laylakka gʻimirlab borib kelishdan ham zavq olardi. Baloyi azim — boylikka qullik koʻp odamlarning
inson sifatida roʻshnolik koʻrmay oʻtib ketishiga sabab
boʻlishini bilardi.

Nasriddinga oʻxshab ana shu ikki kishidan ozod
boshqa kishilar ham bor edi. Biroq Nasriddin Afandi
ulardan farqli oʻlaroq faqat tomoshabin boʻlib turmasdi.
U tomoshalarga aralashardi. Kerak boʻlganda voqealarni
oʻz istagi boʻyicha haqiqat tomonga, kambagʻal, bevabechoralar foydasiga baholi qudrat burardi. Quroli —
soʻzamolligi edi.

Hozirjavoblik, askiya, soʻzga ustalik kabi xislatlarni
ba'zilar sirli va noyob, ba'zilar esa bachkana va bir tiyinga arzimas narsa deb baholab kelganlar. Ular ming yillardan buyon odamlar koʻziga sirli, koʻpchilik uchun
mutloqo tushunarsiz narsa boʻlib qoladi. Modomiki,
tushunarsiz, sirli ekan koʻpchilik tomonidan u mensimay
ham kelinadi. Darhaqiqat, hozirjavob qiziqchi, oddiy
gapda ham kuldira oladigan odamning sehrini, mehrigiyosini faqat uni eshitgangina, koʻrgangina biladi. Bilmagan, koʻrmaganga u juda joʻn, oddiy, hamma ham
eplaydigan ish boʻlib tuyuladi. Natijada qiziqchi va
soʻ“zamol deb dong chiqargan kishi bilan bel bogʻlashgisi
kelaverdi.

Aytaylik, polvon deb dong taratgan odamning polvonligi gavdasida, mushtida yaqqol koʻzga tashlanadi.
Kuch sinashmoqni niyat qilgan polvonning yelkasi-yu,
gardani-yu mushtlariga bir qaraydi-yu, oʻzining kelbatini solishtiradi, chogʻi kelmasa, darrov pisib, shashtidan
qay-tadi. Ammo soʻzamollikni qanday solishtirasan?
Zuk-kolikda maqtalgan odamning xususiyatlari polvonning mushtlariga oʻxshab yaxlit-yaxlit koʻz oldingga kelmasa?!

Ana shuning uchun ham askiyabozlar oʻrtasida janglar tez-tez qaytarilib turadi. Bunday «jang»larga butunlay
noqobil odam ham tushishi mumkin. Uning noqobilligi
na boshqalarga, na ayniqsa, oʻziga koʻrinmasligi ham
mumkin.



Nasriddin Afandining mashhur boʻlib ketishiga ana
shu zukkolik janglarining oʻziga xosligi, zukkolik
«mushtlari»ning koʻzga koʻrinmasligi ham sabab boʻlgan.
Ne-ne mashhur mullalar, boylar, beklar, hattoki podshohlar ham Nasriddin bilan kuch sinashganlar.

Koʻrinishi oddiy, qo`y koʻz, soqoli to`q jigarrang,
oʻrtadan xiyla baland, qotma bu yigitga zukkolik shohsuppasini hech-hech bergilari kelmagan. Qanchalik
oʻqimishli, boy, qanchalik saltanatli boʻlmasinlar, ular
yuqorida aytganimiz — ikki baloyi azimdan birining quli
boʻlganlar. Qulning esa aqli ham kishan-da turadi. Boylikka hirs qoʻyishdan, roʻzgʻor tashvishidan ozod Nasriddin Afandinikidek erkin fikr va xayol bilan bahslashishga yoʻl boʻlsin?! Natijada, oʻsha gʻoʻdayganlar
chilpar-chin ahvolda magʻlub boʻladilar. Magʻlub boʻlgan sari g“azablari ortib borardi.

Mag`lubning shuhrati esa u yengilgan zahoti gʻolibga
koʻchadi. Ana shunday qilib, Nasriddinning shuhrati
mamlakatga tarqalib, hatto undan ham hatlab ketgandi.
Muhsin guppi ana shunday tushunmagan galvarslarning
eng kichiklaridan biri edi.

Nasriddin Afandi jonini saqlash uchun oʻzini-oʻzi
buyuk saltanatning eng chekka joyiga, ya'ni Laylakka
surgun qilgach, bir narsani sezdi. Uni hamma joyda bilisharkan, sevisharkan. Toʻgʻri, hayiqadiganlar, hasad
qiladiganlar ham bor, ammo et-suyak boʻlishga tayyorlar
juda koʻp ekan. Hamma joyda oʻzini musofir bilmasdan
yashashi mumkin ekan. Bularni oʻylaganda Nasriddin
qalbida buyuk magʻrurlik sezardi. Uning magʻrurligi
nopisandlikdan yiroq, butun yer yuzi vatani ekanligini
tuyish edi, xolos.

KUTILMAGAN...

Nodir mirshab bilan Sodir mirshab asalni gumdon
qilib, pinakka ketishni moʻjallashmoqda edi. Chunki
eshagi ming yoʻrtmasin, Nasriddinning qaytib kelishiga
kamida bir-bir yarim soat vaqt kerak.



Guppining: «besh tilla», «nazarga tushasanlar, shuhrating oshadi», degan gaplari ta'sirida avval mirshablarning ruhlari koʻtarildi, ketma-ket qoʻshiq aytib, bir oz
askiyabozlik ham qildilar. Keyin esa allaqaydandir
oʻrmalab kelgan xijillik yuraklariga asta kirib, ikkovlari
ham xomushlanib qolishdi.

Пвап oladigan yarim qop don, meva-chevaning sarxili yoki bitta-yarimta qo`ylari dehqonu sahroyi
choʻponga oʻgʻri chumchuqning choʻqib qochishidek bir
gap ekanini yaxshi bilishardi. Bugungi qilgan ishlari esa
boshqacha edi. Avvalambor butunlay oʻljasiz qolishdan
xavfsirab Abdukarimni ranjitdilar. Hay, Abdukarim —
bir qishloqi dehqon. Arz-dodini kimga aytadi-yu kim
unga quloq tutadi? Lekin Nasriddin Afandi masalasi,
hozir oʻylab koʻrishsa, chatoqroq. Nasriddin Afandi arzdodini hech kimga yetkazolmaydigan dehqon yoki
choʻpon emas. Uni oddiy fuqarodan tortib bek-u amaldorgacha hamma biladi.

Xijillikning ildizi shunda edi. Bu xijillik ikki mirshabni oʻtga solgan boʻlsa-da, Nodir bilan Sodir mard
kishilar edi. So`z berdilarmi, bas oʻsha ishni doʻndirishlari kerak.

Yana bir tomoni, Muhsin guppining boyligi, qozikalon bilan tanish-bilishligi, unadigan besh tilla ularga
tasalli berardi. Boz ustiga, nayrangning silliq chiqishiga,
Nasriddinning hech narsa sezmay qolishiga ishonch
ularning batamom tahlikaga berilib, «oh-voh» qilishlariga yoʻl bermasdi.

«Bo`lar ish boʻldi — boʻyogʻi sindi», degan fikr ikkovining miyasiga deyarli bir paytda urildi. Shuning uchun
Sodir mirshab, «birpas pinakka ketib, quloq bosdi qilaman», deganda Nodir mirshab, «men ham», dedi. Uyqu
lashkarini turli yoqimsiz xayollarga qarshi xujumga
qoʻyib, mirshablar supaga choʻzilgancha koʻzlarini
yumishdi. Mudroq endi yomon xayollarni quvib, tanlari
oromga gʻarq boʻlganida kimdir qattiq ovozda: «Assalomu alaykum!» dedi. Mirshablar: «A?» «Kim?!» «Qani?!»
degancha choʻchib, irgʻib turishdi.

Salom bergan Abdukarim edi.



— Yerdan chiqdingizmi, osmondan tushdingizmi? —
dedi sal oʻziga kelgan Sodir mirshab.

— Ha, nega keldingiz? Darrov sotib keldingizmi? —
Nodir. mirshab ham bu savollarni choʻchiganini
xaspoʻshlash uchun berdi.

— Bozorga bormadim! — dedi Abdukarim tajanglik
bilan. — Oʻttizta xandalakka ovorai sarson boʻlib yuramanmi?

— Xoʻsh, buyoqqa nega keldingiz? — Sodir mirshab
ayblarini doʻq bilan yo“qotmoqchi edi.

Abdukarim ham toʻlib turgan ekan birdan baqira
ketdi:

— Handalakni oldilaring! Endi uyga bostirib kirib talashga oʻtdilaringmi? Qani xum bilan kashkulim?! Yana
ichidagi tariqni shunday hovliga agʻdarib ketibsizlar!

Bu gaplarni mirshablar rostdan ham kutishmagandi.
Chunki Muhsin guppi kelishuv boʻyicha ulardan keyin
Abdukarimnikiga kirib, idishlarining pulini tashlab
oʻtishi lozim edi.

— Muhsinboy haqini bermadimi? Tashlab oʻtaman
devdi-ku! — deyishdi birin-ketin.

— Qaysi Muhsinboy? Qanaqa haq berish kerak
edi? — hayron boʻlgancha ogʻzini ochib qoldi Abdukarim.

— Muhsin-chi, Muhsinboy-chi,— deyishdi mirshablar Guppining qiyofasini qoʻl harakatlari bilan ifodalab.

— E, u Guppidan bir chaqa ham chiqmaydi, — dedi
bu gal Abdukarim behafsala qoʻl siltab. — Beringlar
idishlarimni!

Sodir bilan Nodir tang ahvolda bir-birlariga qarab
olishdi. Darhaqiqat, ayni paytda bir tomondan Nasriddin Afandi kelib qolishi ham mumkin. Ikkinchi tomonda esa rosa qayralgan Abdukarim turibdi.

Ularning Guppidan toza jahllari chiqdi.

Aslida Muhsin guppi oʻz nazarida bir oʻq bilan ikki
quyonni otmoqchi, ya'ni mirshablar qoʻli bilan oʻziga
tobe boʻlishni istamagan Abdukarimni yana bir ezmoqchi edi.

Nima qilganda ham mirshablar tomonidan Abdukarimga nisbatan hozir yaxshi muomala darkor edi.



— Menga qarang, — dedi Sodir ishshayib. — Guppi
deb kimni aytdingiz?

— Kimni boʻlardi, Muhsinboyni-da!

— Rostdan Guppi ekan! Toʻnka ekan! Eshshak
ekan!— dedi Nodir mirshab jigʻibiyroni chiqib,— Koʻ`rsam bir boplayin...padar la'natini!

— Menga qarang, — dedi Sodir mirshab muloyimgina yolgʻon soʻzlab. — Sizdan keyin boy ikkita malayi
bilan keldi. Bizga Abdukarimdan ikkita idish olib kelinglar, shu sardobadan suv olib uyga yuboraman, dedi.
Biz xizmat haqimizni olib sizdan idish keltirdik. Oʻzi esa
idishlaringizning aqchasini tashlab oʻtmoqchi edi. Balki
xotirasidan koʻtarilgandir. Balki qaytishda berar?

— Hech qanaqa xotira-potirasidan koʻtarilmagan!
Guppi bilan oramiz chatoq. — Abdukarim juda ezilib
gapirardi. — Oʻzlaringdan keyin meni indamay quvib
oʻtdi. Xah, oʻshanda bilganimda-ya! Xullas yoki idishlarimni yoki haqini beringlar! Guppi bermaydi, tonadi.

— Beradi, tonmaydi! — dedi kuyunib Sodir mirshab.
— Bugun bermasa erta berar, erta bermasa indin berar.
Shunday qilaman, deb oʻz tili bilan aytuvdi-ku, kofirmasdir soʻzidan qaytadigan?!

— Boring endi, keting bu yerdan! — dedi Nodir mirshab sherigining gapi tugashi bilan.

— Sen jim tur! Men oʻzim gaplashaman! — Sodir
shunday deb Nodirni jerkidi-da, muloyim qiyofada Abdukarimga oʻgirildi.— Jon birodar! Agar pulim boʻlganda, hozir bervorardim. lekin yonimda bir miriyam yoʻq,
yolgʻon aytsam til tortmay oʻlay! — dedi.

«Qoʻpol gap» eshitganidan hayron boʻlib ogʻzini
ochib turgan Nodir mirshab sherigiga achchigʻlanib soʻz
qotdi:

— Hoy, nas! Sen nega bu qoʻsqiga yalinasan! Shart
oyoq-qo'lini bogʻlab tashlaylik! Ikki soat bujmayib
yotsin, keyin biladi mirshablarga doʻq qilishni!

— Sen jim tur! Kelib qoldi! — deb baqirdi Sodir mirshab va sekin Laylak tomon ishora qildi.

Sal hushyorroq boʻlgan Sodir mirshab Laylak tomondan yaqinlashayotgan qora nuqtani allaqachon sezgandi.



— Kep qoldi, deganingiz nimasi? — soʻradi Abdukarim hayron boʻlib.

— Sizgamas, ukajon, menga! — dedi Nodir mirshab
birdan pis etgan pufakdek boʻshashib. — Meni kechiring, qizishib ketdim. Boring, ukajon, idishlaringizning
badalini biz olib beramiz! Olib bermasak, bolamizning
yuzini koʻrmaylik!

Mirshablar chorasizlikdan Abdukarimni ikki qoʻltig'idan olishdi. Yalinib-yolvorib sekingina sudrab sardobadan chetga torta boshladilar.

— Bu qanaqa bedodlik! Men qoziga arz qilaman! —
deya chiyilladi Abdukarim.

— Arz qiling! Biz oʻzimiz siz tarafda guvoh boʻlamiz! — derdi Nodir mirshab.

— Haqqingizni olib bermasak bola-chaqamizning
yuzini koʻrmaylik! — derdi Sodir mirshab bir gapni
takrorlab.

Shu ahvolda mirshablar Abdukarimni eshagi bilan birga yetaklab, ellik qadamcha nariga olib borib qoʻyishdi.

— Ikki mirshab guvoh boʻlsa haqingizni hech kim
yeyolmaydi! Faqat hozir keting! — Nodir mirshab bu
gapni xayr-ma'zur oʻrnida aytdi.

Abdukarim hayron edi. Mirshablarning yalinishlari,
qasam ichishlari astoydil-ku! Bir gap bor-ov bu yerda, —
deb oʻyladi u. — Sodir mirshabning: «Kep qoldi, degani
nima ekan, a?..

Abdukarim oʻylanganicha nari ketdi-da, mirshablarning unga emas, qaytanga teskari tomonga olazarak boʻlayotganidan foydalanib, eshagini chap tarafdagi chakalakzorga haydadi. Oʻzi esa orqaga qaray-qaray bilinarbilinmas doʻnglikkacha bordi, choʻnqayib oʻng tarafga
emakladi. Goh emaklab, goh engashgancha yashirinib,
to sardobaning oldida oʻsgan chinorlar oʻzi bilan mirshablar oʻrtasida qolguncha yurdi. Soʻng, bir chinorni qora
qilib asta sardobaga yaqinlashdi.

Sardoba oldida oʻsgan necha yuz yillik chinorlardan
Abdukarim moʻljallagan chinor gʻovagi eng chakkadagisi
edi. Bu chinorning tanasida sakkiz raqamiga aynan
oʻxshaydigan gʻovagi bor edi. Faqat bu «8» bir yoqqa sal
qiyshaytirilgan, yana ham aniqroq aytilsa, bir-birining



ustiga qoʻyilgan ikkita tuxumga oʻxshardi. Ana shu ikki
boʻlmaning har biriga kirgan odam tik turib, yana oyoqqoʻlini yozishi ham mumkin edi. Biridan biriga oʻtish
mumkin boʻlgan bu bo`lmalarning tashqariga qaragan
teshiklari ham bor edi. Pastdagisining teshigi sardobaga
teskari, kattaroq va shundaygina ogʻzida oʻsadigan buta
bilan toʻsilgandi.

Yuqoridagi teshik esa handalakdek kelar va bir oz
qiyshayib, sardoba tarafga qaragandi.

Shuni aytish kerakki, chinorda gʻovak borligini
koʻpchilik bilmasdi. Bundan uch yillar muqaddam qaydandir kelib qolgan hindisifat gadoy bu gʻovakni maskan
qilgandi. Keyin u gadoy qanday kelgan boʻlsa, shunday
izsiz-nishonsiz yoʻqolgandi.

Abdukarim yuz ehtiyotini qilib chinorga yaqinlashdida, pastdagi g'“ovakka, undan esa tirmashib, siqilib,
yuqoridagisiga oʻtib oldi. Shunda oʻttiz-qirq qadamlarcha naridagi mirshablar unga bemalol koʻrinadigan,
gaplari eshitiladigan boʻldi.

Nodir bilan Sodir Abdukarimni, ayniqsa, Muhsin
guppini so“ka-soʻ“ka egni boshlarini qoqib, salla pechlarini tuzatardilar. Nasriddin Afandi xirgoyi qilgancha
ularga yaqinlashar edi.

Asalidan mosuvo boʻlganidan bexabar mullaning
ashula aytishini qara!— dedi Nodir mirshab, ikki ogʻayni
kulishdi. Odatda bu toifadagi odamlar kayfi chog£ʻlikni
darrov tiklashga, xushchaqchaqlikka moyil boʻlishadi.

— Hoy, mahkam boʻlgin-a! — dedi Nodir mirshab
rahbarlikni qoʻliga olib. — Tuya koʻrdingmi?

— Yo`q, — dedi Sodir mirshab.

— O`raga sichqon tushdi.

— Guldir-gup!

Ikkovi yana qihillab kulishdi. Keyin supada yonmayon oʻtirishib, moʻmin-qobil qiyofaga kirishdi.

Toshqin daryo, zo'rman debon kekkayma,
ho kekkayma!
Saratonda tomchi suv ham boʻladi orzu...

Nasriddin Afandi eshakdan tushgandagina xirgoyisini
toʻxtatdi-da, begʻubor kinoya bilan gap qotdi:



— Yaxshi oʻtiribsizlarmi, saltanat ustunlari?

— Saltanat ustunlari yaxshi oʻtiribdi, — dedi Sodir
mirshab Afandining kinoyasidan aftini sal burishtirib. —
O'zingiz omon-eson borib keldingizmi?

— Shukr, borib hujjatni olib keldim. Mana!

Nasriddin qoʻynidan kichkina qogʻoz parchasini olib
uzatdi. Qogʻozni olgan Nodir mirshab, uyoq-buyog£ʻini
agʻdarib koʻrdi, so`ng Sodir mirshabga uzatdi. Sodir mirshab ham qogʻozning uyoq-buyogʻini qarab, Nasriddinga
qaytardi:

— Joyida muhri, imzosi bor, yaxshi! Ana, asalingiz

turgan yerida turibdi. — Soʻng Nodir mirshabga
yuzlanib, oʻrnidan qoʻzgʻoldi. — Ortishvoraylik-a?
Afandim ancha ovora boʻldilar... — dedi.

— Albatta, — dedi Nodir mirshab ham dik etib
oʻrnidan turib.

Shundan keyin ikki oshna: «Siz qoʻyavering, Afandim, xurjuningizga oʻzimiz solib beramiz!» degan gapni
biri olib-biri qoʻyib, xumlarni xurjunlarga solishdi.
Ayyorlik bilan shunday koʻtarishdiki, koʻrgan odam
xumlar hali ham toʻla va ogʻir deb o`ylardi.

Nasriddin Afandi: «Yashanglar! Rahmat sizlarga!»
degancha jilmayib kuzatib turdi.

— Ana! — dedi Sodir mirshab qoʻlini qoʻliga urib
changini qoqqandek.

— Ana! — dedi Nodir mirshab xuddi oʻshandek kaftini kaftiga urib. — Eshakka mining-da, joʻnayvering!

— Shundaymi? Joʻnayveraymi? — Nasriddin Afandi
shunday deb xum solingan xurjunning bir tomonini
koʻtarib koʻrdi.

— Iya! — dedi u hayron jilmaygancha. — Ha, bu
yengil boʻlib qolibdi-ku?!

— Nega yengil boʻlib qolarkan? — dedi Nodir mirshab yasama hayronlik bilan.

— Qiziqmisiz, oʻzidan-oʻzi yengil boʻlib qolaverarkanmi? — dedi Sodir mirshab ham undan qolishmay.

Soʻngra mirshablar oʻsha xurjundagi xumni ikkovlashib koʻtarishdi.

— Zildek ogʻir-ku, ikkovlon bazoʻr koʻtarib turibmiz,— deyishdi ular xumni qoʻymay.



Nasriddin zavqlanib kuldi.

— E-e, qoʻyinglar, qoʻyinglar! Yana uzilib qolmanglar! — dedi.

— Ha, nega yengil boʻlib qopti deysiz? — soʻrashdi
ikki oshna hamon hayron qiyofada.

Nasriddin ularning gapiga e'tibor bermay narigi xumning bogʻlogʻini shoshilmay yechdi-da, qopqoq qilingan
lattani koʻtardi. Xumning ichidan bir gala pashsha
g'ʻuvillab uchib chiqib har tomon tarqab ketdi. Nasriddin
qoʻli bilan yelpina-elpina xumning ichiga moʻraladi:

— Boʻsh-ku?!

Bu xitobdan keyin mirshablar xumli xurjunni qo'yib
yuborishdi. Nasriddin eshakning berigi tomoniga oʻtdida, ikkinchi xumni ham ochdi. Yana bir gala pashsha
qutulganiga shukr qilgandek gʻuvillab, tashqariga otildi.
Uch-toʻrttasi xumning chetiga, Nasriddinning egniga
ham oʻtirdi. U yana yelpina-elpina, xumgning ichiga
moʻraladi. Shu koʻyi ikki kiprik qoqqunchalik turdi-da,
zavq bilan qiyqiriqqa oʻxshatib kulib, mirshablarga oʻgirildi va shunday dedi:

— Nasib etsa kelar Shomu Iroqdin,
Etmasa gar, ketar qoshu qaboqdin!

Xafa boʻlish oʻrniga Nasriddinning kulgani, she'r aytgani mirshablarni juda qoʻrqitib yubordi.

— Nega bizga qaraysiz? Ha, nega bizga qaraysiz? —
deyishdi payopay ranglari oʻ“chgancha.

— Asal osmonga uchib ketibdi-da?!

— Biz qattan bilaylik! Qoʻlimizzi uchiniyam tekkizmadik! — dedi Nodir mirshab.

— Ko'z qirini ham tashlamadik! E, xudo, quruq tuhmatga qomasam yaxshiydi!— dedi Sodir mirshab nadomat bilan.

Nasriddin endi achchiqroq jilmayib, goh unisiga, goh
bunisiga qaradi:

— Qo'ʻllaringdan bu ish kelmaydi! — dedi u oʻychan
qiyofada.

— Te, nega odamga bunday qaraysiz?! — dedi Nodir
mirshab.



— O`zi bormidi asalingiz? Yoki bizni mazax qilmoqchi boʻldingizmi? — soʻradi Sodir mirshab dadillashib.

Nasriddin javob bermadi. Kinoyali, sinchkov jilmaygancha sallasini sal surib, bosh qashingancha supaga
borib oʻtirdi. Bir nuqtaga tikilgancha zoʻr berib nimalarnidir xotirlay boshladi. Mirshablar diqqat qilganlarida
uning asalga achinmayotganini, boshqa narsani oʻylayotganini sezardilar. U: «Qoʻllaringdan bu ish kelmaydi!»
degan gapdan benihoya shodlanganliklaridan oʻzlarini
yoʻqotib qoʻyishdi. Bir-biriga im qoqishib, hamdard
Nasriddinning yoniga choʻkishdi.

— Tavba, sizlarning qoʻllaringdan bunaqa ish kelmaydi, — dedi Nasriddin takrorlab. — Asal qayoqqa ketdiykin?

— Tavba, — dedi Nodir mirshab ham qoʻlini paxsa
qilgancha. — Ha, bu ogʻzi bogʻliq boʻlsa! Qoʻl tekkizilmagan boʻlsa! Qayoqqa ketadi asal, a?

Sodir mirshab birdan peshonasiga urib baqirdi:

— Topdim!!! Asalni kim gumdon qilganini topdim!

Nasriddin indamay qarab turaverdi. Nodir mirshab:
«Kim? Kim?» deb soʻradi.

— Haligi bog`ʻlogʻini yechganda ichidan g'uvillab
uchib chiqqan pashshalar! Oʻshalar yegan asalni!

— Yoʻgʻ-e! — Nasriddinning yuziga tabassum doridi.

— Toʻgʻri! — dedi Nodir mirshab. — Aqlingga balli!

— Be-e, qoʻysanglar-chi! — dedi Nasriddin soddalik
bilan. — Shu uch-toʻrtta pashsha ikki xum asalni yeya
olarkanmi?

— Yoʻq, Nasriddin aka! — dedi Nodir doʻstinning bu
fikriga yopishib olib. — Pashshalar uch-toʻrttamas, qirq
bitta edi.

— Ho, ho, ho! Qirq bittaligini qayoqdan bila qoldingiz?

Nodir mirshab kalovlandi:

— Men, a...men...oʻzi yoshlikdan zehnim oʻtkir!

— Ha, — Sodir sherigiga yordamga oshiqdi. —
Buning ota-bobosi choʻpon oʻtgan. Otardagi qoʻyni
sanayverib oʻrganib ketgan-da!

-— Toʻgʻri,— dedi Nodir.— Oldimdan qancha pashsha oʻtganini ham shundoq qarab aytib beraveraman.

ФИФОбО Со 0609



— Oʻ! Zoʻr ekansiz!

Nasriddin sallasini boyagidan boshqa tomonga surib,
bosh qashib, oʻyga choʻmdi.

«Zoʻr ekansiz, zoʻr ekansiz» ni gʻoʻldirab takrorlab
oʻtirdi. Bu orada mirshablar sevinib imo-ishoralar qilishardi.

Nasriddin tuyqusdan tizzasiga «shap» etib urib,
«xoʻp!» dedi. Mirshablar sapchib tushishdi.

— Demak, asalimni pashsha yegan, shundaymi?

— Shunday, shunday! — dedi Sodir mirshab.

— Qirq bitta pashsha! — ta'kidladi Nodir mirshab.

— Xoʻp!— dedi yana Nasriddin Afandi.— Men
ishondim. Endi-chi, saltanatning suyangan togʻlari,
menga oʻsha qirq bitta pashshadan qasos olishga yordam
berasizlar! Yaraydimi?

— Yaraydi! Yaraganda qandoq — dedi Sodir mirshab.

— Qirq bitta tugul mingta boʻlmaydimi? — Nodir
mirshab shap etib supaga qoʻngan pashshani urdi. —
Mana, bittasini tinchitdim... Uh! Ha, padaringga la'nat
qochib ketdi!

— Yo`-o“q.— Nasriddin bosh chayqadi.— Menga
bunaqasi ketmaydi.

Mirshablar, xo`p nima qilaylik, degandek hayron
boʻlib qarashdi.

— Hozir qozining oldiga boramiz, xoʻp denglar, men
asalimni yeb ketgan pashshalarni jazolashga vakolatnoma soʻrayman, xoʻp denglar! Sizlar guvoh boʻlasizlar.

Bu gapni eshitgan mirshablar xaxolashdan oʻzlarini
toʻxtatolmay qoldilar. Bir-birlarining kulishiga, ayniqsa,
Nasriddinning soddalik bilan jilmayib turishiga koʻzlari
tushgan sayin kulgilari avjlanib, oʻzlarini toʻxtatolmay
qoldilar. Bora-bora nafaslari ichlariga tushib ketdi. Bukchaygancha chiyillab Nasriddinga barmoq nuqqancha,
«pashsh...pashsha... oʻldirish...vakolat», deb gapirmoqchi
boʻlardilar-u, kulgining zoʻridan soʻzlolmasdilar. Jilmaygancha qarab turgan Nasriddin Afandi ham ularga
qoʻshilib ketib avval xaxoladi, so`ng u ham bukchaygancha ovoz chiqarmay, mirshablarga barmoq nuqqancha
«pashsha, vakolat» deb, qolganini gapirolmay kulardi.

AOAAISHLDRNIISN



Nihoyat, uchovi o`kirib-bo“kirib bazoʻr oʻzlarini
toʻxtatib olishdi.

— Obbo, Nasriddin Afandim-ey! Ha, pashsha oʻldirishga ham vakolatmi? — deyishardi mirshablar, koʻz
yoshlarini arta-arta. — Mana, atrofingizda uchib yuribdi. O`ldirayering! Kuchimiz yetgancha biz ham yordamlashamiz, qiladigan ishimiz yo`q.

Shunday deb mirshablar supani aylangancha pashsha
oʻldirishga tushib ketishdi.

— Hoy, bunaqasi ketmaydi dedim-ku! — deya
toʻxtatdi ularni Nasriddin.

— Ha, nima qil deysiz?

— Qoziga boramiz! Guvoh bo`lasizlar, tamom vassalom!

— Be-e, qoʻysangiz-chi! — dedi Sodir mirshab.

— Men sizni hazillashyapsiz deb oʻylabman, — dedi
Nodir mirshab.

— Hazillashayotganim yoʻq!— Nasriddin goʻyo
doʻstlariga hasrat qilayotgan odamdek, mirshablarni
yoniga oʻtirishga da'vat qilib, asta gap boshladi. — Menku pashsha vajiga ishondim. Ammo...Bundan yetmishsakson yillar ilgari ellikboshi Boltavoy toʻlak degan,
saltanatning hamma dushmanlari zirillaydigan bir odam
oʻtgan.

— Xoʻsh, nima qipti? — soʻradi Nodir mirshab ensasi
qotib.

— Boltaboy ellikboshi shahanshohimizning bobolari — Otsiz hazratlari davrida yasovulboshi boʻlgan,
hozirgi qutlug” shohimiz — Muhammad hazratlarining
ham koʻp hurmatlariga loyiq edi.

— Ha, nima boʻpti? — yana soʻradi Nodir mirshab.

— Men shu Boltavoy ellikboshining nabirasiga uylanganman. Agar xotinimga boribmi, mirshablarning tumshugʻi ostida turgan asalni pashshalar yeb ketibdi deb,
quruq gapni aytsam, oʻla qolsa ishonmaydi. Qozi-pozi,
bek-mek qilib oʻtirmay, toʻppa-toʻgʻri Urganchga xabar
qiladi. Kumushkentda haqiqat yoʻq, allaqanday puldorlar mirshablarni ishga solib odamlarni talayapti, deydi.
Ana undan keyin koʻrasiz tomoshani!

ФИФОСО Со (ФОбОХ



Nodir mirshab boʻshashib ketdi. Nasriddin nasihat
ohangda davom etdi:

— Shuning uchun gap chuva!masin-da, borib vakolatni olaylik. Men ham uni xotinga koʻrsatib tinchiyman,
sizlar ham gʻalvaga qolmaysizlar. Yaraydimi?

Mirshablar koʻzlari ola-kula boʻlib, darrov qoziga borishga koʻnishdi. Sodir mirshab sherigiga astagina gʻoʻng'ʻillab qoʻydi: «Aytuvdim-a, Nasriddin Afandiga tegmagan odam foyda qiladi, deb!»

Nasriddin eshagiga mindi, mirshablar otiga. Oʻljalar
qolayotgani uchun bir-ikki orqalariga qarab qoʻydilar-u.
noiloj Nasriddining ketidan yoʻlga tushdilar.

Ular olislab ketgach Abdukarim kavakdan chiqdi.
Supaga kelib oʻtirdi-da, yerga qaragancha oʻyga toldi.
Har zamonda: «Obbo, yaramaslar-ey!» deb qo`yardi.
Keyin bir qarorga kelgandek oʻrnidan turdi. «Nima
boʻlsa boʻldi!» deb roʻzgʻor tashvishlariga qoʻl siltadi.
Eshagiga oʻtirib, Nasriddin Afandi va mirshablarni qora
qilgancha shaharga yoʻl oldi.

QOZIKALONGA BO'XCHA

Ham tijorat, ham sayohat iborasi Muhsin guppining bugungi shaharga tushishiga toʻgʻri kelmasdi. Uniki
bugun faqat tomosha-yu qozi kalonning suhbatini olish
edi. Muhsin guppi shaharning katta qozisi bilan tanishligini juda qadrlar, sharoit maqtanishni taqazo etgan
joyda: «Kecha qozikalonnikida ziyofatda boʻlib edim..»,
«Erta qozikalondan maslahat olaychi...» singari jumlalarni ikki gapning birida takrorlab turardi. Qozikalon
ham eng kamida bir boʻxcha koʻtarib keladigan bu
qishloqi boyni hech qachon koʻkragidan itarmasdi.

Qozixona bozor chekkasidagi qator olti timning
uchinchisiga tirkashib tushgan bir qavatli imoratni egallagandi.

Olti timdan keyin don bozori, u non bozorning choragidan sal ortiqroq qismini egallar va bu chorak qismning oʻzi ham maydonning burchagida edi. Oʻrta esa



kosib, hunarmand, tikuvchi va har xil mayda-chuyda
sotuvchi yoymachilarniki edi. Qovun-tarvuzning sal
chekkaroqdaligini aytmasa meva-cheva ham shu
yalangʻoch maydonga oʻxshovchi oʻrta bozorda sotilardi.
Oʻrta bozordan keyin yana bir — xarsang yotqizilgan,
eni ellik, bo`yi yuz qadamcha keladigan, yoymachilardan
xoli tomosha maydonchasi boʻlardi. Unda odamlar sayr
qilar, dorbozlar, sayyoh, mashshoq va masxarabozlar shu
yerda hunar koʻrsatib tirikchilik qilardilar. Tomosha
maydonchasidan keyin, qissamizning chapanilarga
bagʻishlangan bobida eslatilgan puldor va uzoqdan kelgan savdogarlar uchun mo`ljallangan peshayvonli karvonsaroy baland qilib qurilgandi.

Bugungi bozor juda qizgʻin va qandaydir yengilquvnoq edi. Pattachilar dehqonu kosibga unchalik
zugʻum qilishmas, onda-sonda bir koʻrinayotgan misrang
soqolli mirshabning basharasida ham yaltoqlanish ifodasi
bor edi. Boisi bugun bekning qadam ranjida qilish ehtimoli bor edi. Bundan faqat bozorboshi, pattachi, mirshab, karvonsaroyning egasi-yu uning malaylari xabardor
edilar. Qozikalon ham, turgan gap, shu xabardorlar toifasiga kirardi.

Muhsin guppi esa avom xalq qatorida bu gapdan bexabarlardan biri edi. U vagʻir-vugʻir ichra, qoʻlini orqasiga qilib bitta-bitta tasbeh oʻgirib ketarkan, yoʻlida uchragan deyarli har bir molning narxini surishtirar, bu ketishida hali-beri qozixonaga yetishi gumondek koʻrinardi. Sirasini aytganda, Guppi shoshmasdi ham. Bugun u
Nasriddin Afandini goʻl qilgani uchun oʻzini baxtiyor
sezardi. Ayniqsa, bir burda non uchun oʻlib-tirilayotgan
bozordagi kambagʻal bechoralarni, koʻr, choʻloq, maymoq hamda goʻdak-tilanchilarning uzatilgan qoʻllarini
koʻrarkan, xudo yarlaqagan banda ekanligiga shukr qilib
hamdlar aytardi.

Guppi bir joyda toʻxtab osmonga qaradi-da, oftobning turishidan vaqtni belgiladi. Mirshablar bilan uchrashuvni u qozixonaga tayinlagan, bunga hali kam deganda ikki soatcha bor edi. Oʻsha yerda mirshablarning bay
qilingan tillasini bermoqchi, Nasriddinning goʻl boʻlga
EOIKASHDANNSIAGASIH



niga qozini ham guvoh qilmoqchi edi. Qozi orqali gap
shaharning kazo-kazolari doirasiga yog`ilishini, ulardan
«qani, laylaklik donishmand Muhsin boy bilan biz ham
tanishaylik», degan iltimoslar chiqishini moʻljallagan edi.

Qozikalon bilan bo`lajak uchrashuvni eslarkan, oʻnoʻn beshta qator yoyilgan qandolatchiga koʻzi tushdi.
Sandig“i ozodaroq, rangi za'faron jikkakkina qandolatchini uzoqdan tanlab unga yaqinlashdi. Qandolatchi ikki
bukilib, dastro“molidagi chaqalarni sanardi. Uning oʻziga
oʻxshagan jikkak, oʻn yoshlardagi oʻgʻli likobchadagi
ozgina holvani uzatgancha biyron sayrab ketdi:

— Keling, amakijon, holvadan bir yeb koʻring! Mazasini bir koʻring!

Muhsinboy ozgina totinib, mazasini sinaguncha ham
bola tinmadi. Muhsinboyga holva yoqdi. Oʻ“xshovsiz
ovoz chiqarib, qoʻsh belbogʻlaridan birini — toza doka
roʻmolni yecha boshladi.

— Qancha tortay, amakijon? Munaqasini boshqa
topolmaysiz. Asqartogʻning kiyik oʻtlari, kunjutidan
qilingan. Ta'mi ogʻzizda qoladi, shifoligi yonizda!

— Bas! — dedi Muhsin guppi roʻmolni toʻrt burchagidan ushlab xalta qilarkan.

— Qancha tortay, amakijon? Bunaqasini Makkadan
ham topolmaysiz. Shifosi yonizda qoladi!

— Bas qil-e, olyapman-ku, — jerkidi Guppi. Soʻng
bir chekkada uyulib turgan toʻrt boʻlak holvaga imladi. — Ana shularni sol!

Qandolatfurushning bir qulogʻi savdoda boʻlgani
uchun chaqa hisoblashdan chalkashib boshqatdan hisobkitobga tushdi.

— Pashmakdan sol! Oʻn toʻrtta,— deya buyurdi
Muhsin guppi. Tuzukroq mijoz kelganini anglab, qandolatfurush sanoqni yigʻishtirdi.

— Keling, mulla aka! Novvotdan ham oling. Qahraboligini qarang!

— Soling toʻrt kallasini!

— Xoʻp boʻladi, mulla aka. Qay birini deysiz?

— O`zingiz tanlang, katta-katta, toʻ“kisidan! — qandolatfurushning «mulla aka»si Muhsin gupini tagʻin ham
yayratvorgan edi.



Ota-bola birgalashib novvotni tugunga asta-asta
qoʻyishdi.

— Ushlang!

Guppi tugunni bolaga berdi. Soʻng shoyi mursagining barini koʻtarib, qimmat hamyoniri ushlab qoʻyib,
arzon hamyonini olib ochdi.

— Bo'ladimi? — soʻradi u qandolatfurushga ikki
chaqa uzatib.

— Insof qiling, mulla aka!

Guppi kam berganini oʻzi ham bilardi, qandolatfurushning uzatilgan kaftiga yana bir chaqa tashladi.

— Qulluq, mulla aka!

Guppi boshqa tagʻin bitta ikki chaqalik olib, bolaga
berdi:

— Mana bunga oʻnta shirmoyi olib, qoʻshib tugasizda, keyin meni qora qilib qozixonaga borasiz, tuzukmi?

Guppi, «tuzukmi?» deganini bolaga ruxsat olish
uchun qandolatfurushga qaratgandi. Uning roziligi bilan
yana bolaga yuzlandi.

— Agar meni yoʻqotib qoʻysangiz, qozixonaga kirib
tashlab chiqavering, tuzukmi?

Bu safargi «tuzukmi» soʻrogʻi bolaga qaratilgandi.
Undan ham rozilik olgach. Guppi qoʻlini orqaga qilgancha yoʻlga tushdi.

Bir tomonida handalag-u, sabzi-piyoz-u, ertagi koʻk
olmagacha, bir tomonida esa kosib hunarmandning mollari yoyilgan qatordan ketarkan, diqqatini sariq kir xalta
ustiga terilgan yigirmatacha pichoq tortdi. Bir-bir yarim
qarichli xonaki pichoqlar ichida bitta xanjar ajralib turardi. Uning oq po`latdan qilingan uzun tigʻi, yoʻgʻon dastasi, sopiga kiydirilgan mis halqachalari yaraqlab koʻzni
olardi.

Muhsin guppi choʻnqayib, xanjarni oldi. Tigʻini tirnoqqa urib, sopini silab uzoq qaradi.

— Nech pul? — soʻradi Guppi. Baland boʻyli, chayir
pichoqni tosh bilan qoʻlidagi suyakni yoʻnarkan, guppining aftiga qaramayoq javob berdi.

— Chorak tanga.

— 1-i! Buncha osmondan kelasiz?

MOAASHDAONGAGAIoSG



Pichoqchi indamay suyak yoʻnishda davom etar,
qorayib ketgan yuzidan tajangligi sezilib turardi.

— Bitta temirga oʻlgan hoʻkizzi suyagini tiqib... Pul
topish ham oson boʻb ketibdi-da!.. Tig`“i ham oʻtmasgina
ekan...

— Nimasi oʻtmas?! — deya pichoqchi Muhsin guppiga qaragandi, xanjar uning qoʻlidan tushib ketdi. —
Tigʻni tushunasizmi oʻzi?

Pichoqchi engashib xanjarni oldi. Yonida turgan otining dumidan bitta tolasini shart yulib osmonga otdi-da,
xanjarni bir siltab tolani ikkiga bo`ldi. Xanjar uning
qoʻlida oʻynab ketgandek edi. — Buni tigʻ deydi! Ana
ularni pichoq deydi! Sizga oʻshalar mos!

Muhsin guppining kayfi chogʻligidan bunaqa mayda
kinoyalar ta'sir etmasdi. U pichoqchini battar qizitmoqchi boʻldi-da, jilmayib gap qotdi:

— Men yarim tanga beray, siz yoniga bitta kichkina
pichoq qoʻshing! Kichigini bolalar oʻynar, bunisida
xotin-xalaj sabzi toʻgʻrar.

— Ho-ho-o! Katta turasiz? — pichoqchining bit
ko`zlari yanada kichraydi. Ayting, hammasini bir xaltaga
solib uyingizga oborib beray?!

Pichoqchining vajohatidan Muhsin guppi ildam turib
indamay joʻnab qoldi.

— Hoʻv, taqsir! — baqirdi orqasidan pichoqchi. —
Qaysi qishloqdansiz? Bunaqa aqlli kallalar qattan
chiqishini bilib qoʻyaylik?!

Guppi qoʻl silkib qadamini tezlatdi. Bir oz nari ketib,
asta hiringladi-da: «Achchig`“i tez ekan, qistaloq!» — deb
qoʻydi.

Shu soniyada uning oldidan bozorboshi va misrang
soqolli mirshab it quvgan gadoydek hovliqib, karvonsaroy tomon oʻtib qolishdi. Muhsin guppi ular ketidan
qaragandi, karvonsaroyning baland peshayvonidagi
gʻivir-g“ivir harakatga koʻzi tushdi. Yasangan toʻralar,
qilich taqqan navkarlar koʻrindi. Peshayvonga gilamlar,
koʻrpachalar toʻshalardi.

Atrofdan, «qadam ranjida», «bek kelarmish», «xalqni
soʻrarmish», degan mish-mishlar eshitildi.



Muhsin guppi hovliqib, o`sha tomon yurganda
ortidan bolaning ovozi eshitildi:

— Amakijon, men keldim.

Muhsin guppi oʻgirildi. Qandolatchi bola uning non
qoʻshib bogʻlangan doka tugunini uzatib turardi.

— 1-i! Bay qozixonagacha edi-yu? — dedi jilmayib
Guppi. — Yur ketimdan.

— Boshqa yoqqa ketyapsiz-ku! Oling tuguningizni!

— 1-i! Qistaloq, bekni ko'rmaysanmi? Yur!

— Otamdan ruxsat tegmagan. Urishadilar.

— Qaytimni bermaysanmi? — mugʻambirlik qildi
Muhsin boy.
— Voy, anuvlani! Xizmat haqqim-chi? — Bola

qoʻlidagi bir chaqalikni orqasiga yashirdi.

— Ha, qistaloq! Bor boʻlmasa qozixonaga tashlab
qoʻy! Laylaklik Muhsin boy bervordilar, hali zamon
oʻzlari ham kirarkanlar, degin!

Bola, «xoʻp, boʻladi, amaki!» degancha gʻoyib boʻldi.

Bekning «qadam ranjidasi»ni eshitgan besh-oltita
bekorchi tomosha maydonga toʻplanib qolgandi. Muhsin
guppi tezroq borib joy olmasa tomoshadan maza qilmasligini tushundi. Qozikalon ham shu yerga kelishi
aniq. Shuning uchun qozixonaga borishni keyinga surib,
maydonchaga shoshildi. Peshayvon bilan orasida yigirma-oʻttiz qadamcha joyni chamalab, belidan yana bitta
chit belbogʻni boʻshatib, yerga toʻshadi. «Bismillo» deb
oʻtirib oldi-da, atrofdagilarga karillab korchalonlik qildi.

— Qani qatorimda choʻklaring! Oldinroq oʻtsanglar
baribir yasovullar surib tashlaydi.

Peshayvondagi tayyorgarlikka anqayib turganlar biri
ildam, biri ikkilanib, biri narsa toʻshab, biri to'shamay,
uning yon-verisiga tappa-tappa oʻtirishdi.

QADAM RANJIDA

Oradan besh-olti soniya oʻtar-oʻtmas, karvonsaroy
biqinidagi xarsang yotqizilgan tor koʻchadan taqalangan
tuyoqlarning chaq-chuqi, otlarning kishnashi eshitildi.
«Poʻsh-poʻsh» degancha semiz-semiz toʻrt sarboz,



ketma-ket quyundek boʻlib qirq chogʻlik xipcha, novcha
navkar-yasovullar kirib kelishdi. Koʻchaning to`g'oni
ochilganu undan otliqlar oqib chiqqanga oʻxshardi.

Yasovullar ildam-ildam piyodalanib, otlarni sayislarga topshirishdi-da, peshayvonni oʻrab tizilishdi.
Muhsin guppi marrani toʻgʻri tanlagan ekan. Qirq yoshlardagi yasovulboshi uning oldidan oʻtarkan, tomoshatalablarni orqaroqqa surishni ham moʻljalladi-yu, niyatidan qaytdi.

Bu paytda meva-cheva qatoridagi yakkam-dukkam
oldi-sottini hisoblamasa bozor huvillab qolgandi. Tijorat
ahli do“konlarini ochiq qoldirgancha karvonsaroy choyxonasining atrofiga yig'ilgandi. Hatto zargar doʻkonlari
ham eshigiga chizimcha bog`lagancha tashlab kelingandi. Pattachi bilan mirshabgina har ehtimolga qarshi,
bozor ichkarisiga kirmay, bir chekkada koʻz-quloq edilar. U paytlarda sotuvchisi boʻlmagan rastalarga birov
kirmasligi odat edi. Bolalarga ham bemahal bozor ichidan oʻtmagan, qoʻqqis birovning narsasi yoʻqolib qolsa:
«Bu yerdan kim oʻtuvdi — palonchining bolasi oʻtuvdi»,
degan gap chiqadi, deb ta'lim berishardi.

Atrofdagi tomlar, boloxona, devorlar odamga tiqilib
ketdi, ba'zilar yakkam-dukkam daraxtlargayam chiqib
olishdi. Bekning qaddi-qomati-yu, savlat-saltanatini
koʻrish har kimga ham nasib etavermasdi.

Muhsin guppi saroydan olib kelishgan kungurador
suyanchiqli kursining shundoqqina roʻparasiga —
peshayvonning qoq oʻrtasiga qo`yilganini koʻrib, sevinganidan yuragi hapriqib ketdi. Axir, bekka shundoqqina
yuzma-yuz oʻtiradi. Ayvongacha oʻttiz, ayvon chekkasidan kursigacha yana oʻn, bor-yoʻgʻi qirq qadamdan bekni koʻrib turadi! «Bugungi kunimdan oʻrgilib ketay!»
derdi Guppi ichida.

Guppining o`zigina emas, olomonning bari xursand
edi. Hozirgi zamonning tomoshaga toʻygan odamlari
buni his etishlari qiyin. Biroq bek berayotgan tekin
tomosha — dor oʻyin, kurash, yallachilarni, bekning
oʻzini koʻrish, uning haqiqat qilishiga shaxsan guvoh
boʻlish u zamon odamlari uchun bayramning oʻzginasi

edi.



Hademay olomon guvillab ayvondagilar tipirchilab
qolishdi. Tor koʻchadan yana tuyoqlarning chaqa-chuqi
eshitildi-da, tig`iz saflangan yasovullar va yasangan
to'ralar qurshovida bek chiqib keldi. Oʻttiz yoshlardagi,
andak toʻlisha boshlagan-u, biroq qomatining orastaligi
buzilmagan, oq yuz, toʻq jigarrang soqolli, chagʻir koʻzli
chiroyli yigit edi u.

Bek otdan epchil sakrab tushdi. Zinapoyalardan ham
yengil qadamlar bilan uchib chiqib kursining oldiga
keldi-da, xalqqa ta'zim qildi. Bu Muhsin guppidan
boshqa hammaga xush yoqdi. Chunki Guppi, bekning
otdan vazminlik bilan birovlar tomonidan qoʻltiqlangan
holda tushishini, peshayvonga ham bitta-bitta toʻralar
qurshovida salobatli chiqishini istab, kutib turgandi. «Bu
obro“ boʻlardi! Undan keyin xalqqa ta'zimi nimasi? Bir
nazar tashlab, bosh irgʻab qoʻysa boʻldi-da!» Guppi
shunday o`ylardi.

Ta'bi tirriqlangan koʻyi peshayvondagi kazo-kazolar
orasida qozikalonni koʻrgach, yana birdan ochilib, ketdi.
Oʻzining doʻsti oʻsha yerdaligidan mag'ʻrurlanib,
ko`ryapsanlarmi, degandek yon-veriga qarab qoʻydi.

Ta'zimdan keyin uzoq umr tilovchi duolardan iborat
bir guvillash koʻtarib bosilgach, bek farmonbardorga
qisqagina nimadir dedi. Peshayvondagilarning hammasi
joyiga oʻtirdi.

Shundan soʻng odamlar yana bir moʻjizaga guvoh
boʻldilar. Bu tor koʻchadan chiqib kelgan jangovar fil
edi. Boshdan-oyoq maxsus sovut kiydirilgan, ustiga
muhoraba uchun moʻljallangan koʻshk qoʻndirilgan fil
ayqirib oʻyin tushib chiqib keldi. Olomon qoʻrquv va
hayratdan lol qolgandi.

Bekning odamlarni karaxt qilishga mo`ljallangan
tomoshasi boshlangandi. Tayyor turgan jarchi — filbonlar yordamida koʻshkka chiqdi-da, bozor maydoni uzra
uning kuchli ovozi yangradi:

— E-ey-y! Odamlar-u odamlar! Togʻdan tushgan,
bogʻdan kelgan odamlar, shardan! chiqqan odamlar!
Togʻdan bol obkelganlar, choʻldan mol obkelganlar,

' Shahardan demoqchi.



bogʻdan gul opkelganlar! Olohning yerdagi soyasi shahanshoh Muhammad Xorazmshohning viloyatimizdagi
beklari Arslonbek ibn Toʻgʻrulbek ibn Doʻnanbek hazratlari bugun raiyatdan hol soʻrashga qaror qildilar.

Kimda-kim begunoh xoʻrlangan, jabrlangan, ta'qibga
olingan, quruq tuhmatga qolgan boʻlsa — bugun butun
mushkullari qushod boʻlgʻay!

Doʻ`nanbek janoblariga o-olqishla-ar!

«Olqish! Olqish! Olqish» Inshollo!» deb guvilladi
olomon. Jarchi davom etib, bekning marhamati ila, dorbozlar, yallachilar hunar ko`rsatishini, polvonlar oʻrtaga
tushajagini e'lon qildi. Bironta ham polvonning sovrinsiz qolmasligini, baxti kulganlar bekning nazariga tushib,
navkarlikka olinishlarini uqtirdi.

Jarchi bu gaplarning kashtasini keltirib, orasiga hamdu sanolar qoʻshib uzoq gapirdi. Bozor maydonining
salkam yarmini, atrof imoratlarning tomu boloxonalarni,
timlarning ustini egallagan besh mingdan ziyod odam,
oʻrta boʻyli semiz jarchining gavdasiga xos boʻlmagan
baland ovozini bemalol eshitar va va'da qilinayotgan
tekin tomoshalarni intiq kutar edilar. Shu asno, boya
aytilgandek, meva-cheva rastasida siyrak savdo ham
davom etardi. Undan tashqari, olomon oʻrtasida turtinib-surtinib aqcha ishlayotgan ikkita suvchigina gʻimirlab yuradi.

Oqarib ketgan koʻk yaktakli bir suvchi «obi xudoyi»,
«obi xudoyi» degancha Muhsin guppining orqasidan
oʻtib qoldi. Guppi oʻgirilib ishora qilgandi, «chashmai
Qopqaning obizamzamidan» degancha, meshidan sopol
piyolaga suv quyib berdi. Muhsin guppi bekdan koʻzini
uzmagan koʻyi suvni sipqorib, piyolani qaytardi.
Meshkobchi tutam-tutam oqarib, ola-chipor boʻlib qolgan soqolini qashib, Guppining ensasiga yashil koʻzlarini tikib turdi. Guppidan sado chiqmadi. Odamlar «oʻtoʻt» deyisha boshlagach, meshkobchi Guppiga qarayqaray oʻzicha soʻkina-soʻ“kina nari ketdi. Agar Guppi
uning koʻzlarini koʻrganda, qoʻrqqanidan ancha chaqa
bervorgan boʻlardi.

Nafsilamrini aytganda, Guppining aybi yoʻq edi.
Chunki «obi xudoyi»ning taomili-xudo yoʻliga odam


larning tashnaligini qondirish. Lekin bitta chaqa tashlasa
yoki aqalli, yuziga fotiha tortib, «rahmat, xudodan
qaytsin», deb qoʻyganda asakasi ketmasdi. Yashil koʻzlari
qoʻrqinchli, olachipor soqolli ta'magir obixudoyichiga
Guppining bu ishi malol keldi.

Tomosha boshlandi. Biz jarchi sanab oʻtgan tomoshalarni tasvirlab oʻtirmay, qissaning boshida, Shokir
qizilning choyxonasida qoldirgan ikkita chapanimizga
qaytamiz. Karvonsaroy roʻparasiga joylashgan bu pastak
choyxona derazasidan maydondagi voqealarni kaftdagidek boʻlmasa-da, harholda bemalol koʻrish mumkin
edi. «Och qoringa qoʻshiq naxojat» degan naql Tarasha
bilan Abdi oppoqqa qarab aytilgandek edi. Bu odamlarga
hamyonning quruqligi qorin ochligidan battarroq ta'sir
qilardi.

«Qadam ranjida» shu bois ularga yoqmadi. Boz ustiga bironta mijozning axtarib qolishidan umidvor edilar.

Ahmad tarasha derazaga tirsaklangancha maydonni
loqayd kuzatar, tomoshaga onda-sonda ensasi qotib
qarab qoʻyar edi. Abdi oppoq esa devorga bir kiftini
suyagancha koʻzlarini yumib olgandi.

Bu ikki odam bir-birlarini yaxshi bilishardi-yu, koʻrganda koʻngil ochiladigan doʻst emasdilar. Gaplashadigan gaplari ham yoʻq edi. Shuning uchun ertalab kelganlaricha, bir-ikki choynak boʻshatib, indamay oʻtirardilar.

Choyxonaga olachipor soqolli meshkobchi kirib
keldi. Choyxonachi bola toʻldirib qoʻygan xumlardan
meshiga suv solarkan, chapanilarga qarab-qarab qoʻydi.
Nimagadir taraddulanayotganini, lekin botinolmayotganini Abdi oppoq nim yumuq kipriklari orasidan koʻrib
turardi. Meshkobchi gʻimirlab Ahmad tarashaning oldiga
bordi. Meshining ogʻzini uzoq bogʻladi. Tarasha esa derazaga tikilgani uchun meshkobchining kirganidan bexabar edi. Meshkobchi kalta yoʻtalgandan keyin Tarasha
unga oʻgirildi. Meshkobchini koʻrib, gap borligini fahmladi. Shoshilmay va indamay besh-oltita mayiz, bir bo`lak non qolgan laganni meshkobchiga surdi... Sopol
choynakdan sopol piyolaga choy quyib uzatdi-da, unga
koʻz tikdi.

ФИФОБОҲ СО) 50609



Meshkobchi choyni ichib, nonni olib bir tishlam
tishladi. Choyxona kimsasiz boʻlsa ham boʻyni ogʻriyotgandek aftini bujmaytirib atrofga asta alangladi. Soʻng
ming£illadi:

— Yuz tilla.

Tarasha meshkobchi choy hoʻpladi. Bu katta pul edi.
Lekin Tarashaning tashida oʻzgarish sezilmadi. Meshkobchiga qarab oʻtiraverdi.

— Beshtasi menga,— dedi suvchi oʻsha-oʻsha tovushda. — Gapir! — dedi Ahmad tarasha doʻq aralash past
ovozda.

— Qosim qaroqchi shu yerda, — meshkobchi iyagi
bilan maydonga asta ishora qildi.

Ahmad tarasha «hah» deb tizzasiga urdi. Meshkobchiga labini qimtib, jahl bilan uzoq tikildi. So“'kmoqchi boʻldi-yu, lekin:

— Bor! Obi xudoyingni tarqat! — deb derazaga oʻgirildi.

Meshkobchi Abdiga qaradi. Abdi oppoq hamon
mudrardi. Meshkobchi yoʻtaldi.

— Tillani oʻzing olaver! — deya suvchiga «in'om»
qildi Abdi koʻzini ochmay:

— Menga beshtasi yetadi, — dedi meshkobchi xunuk
ishshayib.

— Iplos! — dedi tishini gʻijirlatib Abdi va koʻzini
ochdi. — Yoʻqol!

Meshkobchi dik etib turdi-da, meshini qoʻ`ltiqlagancha chiqib ketdi.

Meshkobchi aytgan yuz tilla oʻsha paytlarda mashhur
boʻlgan Qosim qaroqchining boshi evaziga shahar savdogarlari tomonidan belgilangan mukofot edi. Ikkala
chapani ham sotqinlikni oʻzlariga ep ko`rmadilar. Meshkobchining oʻzi esa bunday ishni gardaniga olishga yuragi dov bermasdi.

Choyxonaga yana sukunat choʻkdi. Biroq u uzoq
choʻzilmadi. Derazaga qarab oʻtirgan Ahmad tarasha:
«I!» deb oʻrnidan qoʻzgʻaldi. Oʻgʻirlikka kirgan bola
uzoqda bogʻ egasini koʻrib qolgandek, hamon tashqariga
tikilardi. Keyin yana, «I!» dedi-da, dik etib turib, soʻridan tushdi.



Abdi oppoq koʻzini ochdi.

— Latta isi keb qoldi! — Tarasha poʻngʻillab unga
izoh berdi. — Senga tegmaydi, oʻtiraver!

Tarasha chiqib ketdi. Choyxonada koʻzini yumgancha Abdining oʻzi qoldi. Chunki choyxonachi ham,
bolasi ham tomoshaga ketishgandi.

Ahmad tarashaning maydonga qarab. «I-i»lab chiqib
ketganining boisi quyidagicha edi.

Bu paytga kelib dorboz, masxaraboz va yallachilarning tomoshasi tugagandi. Davraga tushgan yigirma
chogʻli polvon ham xursand. Biriga gilam, biriga buzoq,
biriga hamyon tegib, birontasi ham sovrinsiz qolmagan,
ikkita eng zoʻri esa saroy xizmatiga taklif etilgandi.
Nihoyat, «qadam ranjida»ning eng qizigʻi — ra'iyatning
arzini soʻrash boshlangandi. Buni yana fil ustiga chiqqan
jarchi boshlab berdi:

— Ey bandai moʻminlar! Qani, kimda-kim oʻzining
haqqi-huquqini poymol etgan zolim ustidan, quruq tuhmat yogʻdirgan haromxoʻr ustidan, podshoga ichgan
halollik qasamini buzib, haromga yuz tutgan qozi, mirshab, zakotchi, kotibdan arz-dodi boʻlsa, chiqsi-in! Bek
janoblariga aytsi-in!

Olomon ichida shuvur-shuvur boshlandi-yu, ammo
hech kim chiqmadi.

Jarchi yuqoridagi murojaatini ikkinchi, uchinchi bor
qaytardi. Shunda, odamlar dengizining bir chekkasida
kichkina toʻlqin koʻtarilib, oldinga siljiy boshladi. Qandaydir bir toʻda urinib-surinib peshayvon tomon oʻtayotgandi. Shovqin, g'ʻala-g“ovur kuchaydi. Hademay,
xuddi toʻlqinga e“xshab siljiyotgan toʻda oldingi qatorga
yetdi. Sayoz sohilga toʻkilgan toʻlqinchadek, odamlar
maydonchaga toʻkildi.

Toʻda bir xotin va uning toʻrt bolasidan iborat edi.

Shokir qizilning choyxonasida oʻtirgan Ahmad tarasha xuddi mana shularga koʻzi tushgan paytda «i-i»lab
chiqib ketgandi.

Olomon guvillab oldinga bosdi. Birinchi va ikkinchi
qatorda oʻtirganlar ham toptalishdan qoʻrqib, oyoqqa
qalqishdi.




Ayol, oʻrnidan turib ketgan Muhsin guppining shunday oldida edi. Bolalarning kattasi — oʻn uch yoshlardagi oʻsmir qulogʻini ushlagancha ovoz chiqarmay yigʻlardi. Buyoqqa chiqmayman degan-u onasi quloq
choʻzma qilib, bosh-koʻziga shapatilab olib chiqqani
yaqqol koʻrinar edi. Qizil chit koʻylak, qizil duxoba
doʻppi kiygan oʻn bir va sakkiz yoshlardagi qizaloqlarning yuzlari ham oftobdanmi, orlanishdanmi qip-qizarib
ketgandi. Ular bir onalariga, bir bekka qarab, mungʻayib
turardilar. Besh yashar kenjatoy oʻgʻil esa onasining
qoʻlidan tushgach, gilosdek chiroyli koʻzlarini qilichqalqonli yasovullardan uzmay, mahliyo boʻlib qolgandi.

Mullaga oʻxshagan nuroniy yuzli yosh mulozim
peshayvon chekkasidan turib yumshoq ovozda ayoldan
soʻradi:

— Kimsiz? Qaerdansiz! Nima arzingiz bor? Qisqa
bayon eting!

Oʻttiz yoshlardagi ozgʻin bu xotin xuddi otasiga oʻpka
qilayotgan erka qizdek shangʻillay ketdi:

— Men, jarmahallalik Arofiddin baqqolning qizi
boʻlaman. Ariqboshi mahallasiga, Hofizxo'ja oʻgʻli
Ahmadga nikohlanganman. Ahmad tarasha deyishadi.

— Toʻxtang, — dedi mulozim va bekka qaradi. Bek
asta bosh silkigach, mulozim ta'zim qildi va ayolga oʻgirildi.

— Xoʻp. Arzingizni ayting!

— Dardim koʻp. Mana, besh yil kechdiki, shu bolalarning otasi bizdan xabar olmaydi. Chorbogʻ qarovsiz.
Mahrimga tushgan besh tanob boqqa qarab boʻlmaydi.

— Qisqaroq qiling! — dedi mulozim;

— Xoʻp. Shu chorboqqa mardikor olib chiqib ishlatsam, kelib urib haydaydi, meni ham, bolalarini ham
uradi. Akang, ukang kelib yordamlashsin, deydi.

— Muddao? — dedi mulozim.

— Muddaom shuki, bolalarning otasi kelib birga tursin yoki taloq xatimni bersin! Boʻlmasa...

— Bas! Bolalarning otasi qaerda?

— Choʻnqir koʻchada bir katakdek hovli olgan,
yaqin. Oʻzi shu bozorda yuradi yo uyida boʻladi. Axir



qachongacha akam, ukam qarashadi? Ularning ham
oʻzining tirikchiligi bor, bola-chaqasi...

— Bas! — deb xotinning gapini boʻldi mulozim va
bekka oʻgirildi. Bek yana bilinar-bilinmas bosh irgʻadi.
Mulozim ta'zim qilib ayvon chetidagi boshqa mulozimga, unisi esa jarchiga imo qildi. Yana jarchining ovozi
eshitildi.

— Hofizxo'ja oʻgʻli Ahmadxoʻja bormi? Bo`lsa
chiqsin! Qoʻrqmasin! Hukm adolatli boʻladi. Xaloyiq,
yon-veringizga qarang! Koʻrsangiz — koʻrsating!

Turgan gap hech kim chiqmadi. Jarchi yana baqirmoqchi boʻldi, xotin uning oldini oldi:

— Uyidan opkeling! — dedi. — Shu bozorning
biqinida. Odam qo`shing, mana, oboradi!

Xotin shunday deb katta oʻgʻlini oldinga turtdi.

— Uzoq emasmi? — soʻradi mulozim.

— Shundoq timdan keyin ikki yuz qadam! — Xotin
ishonmay qolishlaridan qoʻrqib juda qattiq baqirardi. —
Xudo ursin, yaqin!

Yana bosh irgʻash, imo-ishoralar toʻlqini pastdan
yuqoriga borib, qaytib keldi. Natijada ikki yasovul otlandi. Ulardan biri oʻsmirni azot koʻtarib orqasiga mingashtirgach, ot qoʻyib ketishdi.

Xalqdan hol soʻrash davom etdi. Mulozim past va
muloyim ovozda savol berar, jarchi karnaydek ovozda
uning aytganini takrorlardi.

— Ra'iyatning emin-erkin turmushiga zomin boʻlayotgan narsa yoʻqmi?

— Birorta mahallaga oʻgʻri-qaroqchi oralagani yoʻqmi?

— Bozorda qadoq toshni chegirishganini hech kim
koʻrmaganmi?

— Baqqol, attor, sarrof, dallol, zargarlar tomonidan
noinsoflik qilinmayaptimi?

— Qozi, mingboshi, ellikboshi, mirshablardan arzdod qilguvchi yoʻqmi?

Jarchi soʻroqlarning har bittasidan soʻng uch-toʻrt
nafas poylar, olomondan avj olgan gʻovur-gʻovurdan
boʻlak sado chiqmasdi.



Yana boyagidek ta`zim-u bosh irg`ash, imo-ishoralardan soʻng jarchi oxirgi savollarni berdi.

— Demak, shaharning to`rt dahasi tinch? Demak.
ahli ra'iyatning turmushiga ziyon-zahmat yetkazish
yoʻq?

Jarchi besh-olti nafas kutdi-da, bekning buyrugʻini
eshittirdi:

— Muhammad Xorazmshohning viloyatmizdagi
ustunlari Arslonbek ibn Toʻ`gʻrulbek ibn Doʻnanbek
janoblari buyuradilar: zargarlardan bir kishi dorga osilsin!

Olomonning bir tekis gʻala-gʻovurini «uvv» degan
xitob bosib ketdi. Bu mamnuniyat ifodasini bildirardi.

Zargarlarning qallobliklari, xotin-xalajni yoʻldan
urishlari haqidagi mish-mishlarning xalq orasida keng
tarqalgani, ularning boy-badavlat yashashi natijasida
tug`iladigan ko'rolmaslik ham mamnuniyat hisobiga
katta ulush qoʻshgandi. Oʻsha paytlarda oxirida zargarlardan birining jazolanishi bilan tugaydigan «xalqni
80"та ат о"хХип-о"хйп takrorlanib turardi.

Buyruqdan keyin peshayvon ostida zargarlarning
oqsoqoli bilan mulozim oʻrtasida besh-olti daqiqalik
muhokama boshlandi. Oqsoqolning nimagadir qarshilik
bildirayotgani (albatta farmonga emas), mulozimning
esa soʻzida qat'iy turib olganligi aniq sezilardi.

Gap jazoga mustahiq kishi ustida borardi. Oqsoqol
mulozim aytgan nomzod oʻrniga boshqasini oʻtkazmoqchi edi. Lekin mulozim bu taklifning «yuqoridan»
tushganini sha'ma qilgach, oqsoqol indamay qoldi.

Mulozim oqsoqolni «koʻndirib» jarchiga bosh irgʻadi.
Oldindan tayinlab qoʻyilgan shekilli, jarchi darrov e'lon
qildi.

«Bek janoblarining buyruqlariga binoan timning kunbotishi tarafidagi doʻkon egasi Barot zargar qallobligi,
birovning haqiga xiyonat qilgani uchun dorga osiladi!»

Allaqachon oqsoqol bilan yonma-yon oʻtirgan zargarlar toʻdasini oʻragan navkarlar, bechora (shunday
deyishga majburmiz)ni xuddi ilgaritdan tanigandek, darrov ushlab olishdi. Barot zargar oltmishlar nariberisidagi, moshguruch soqolli, boʻyi pastroq, rangiro'“yi qipqizil



sogʻlom odam edi. Maydonchaga chiqqanda kutilmagan
bu balodan tili kalimaga kelmay, ixrab qoldi. Qalt-qalt
titrab, suyab turilmasa yiqilgudek edi. Qoʻlini bek tarafga majolsiz koʻtarib, «ing-ing» qilib gapirolmadi.

Unga bir oz suv ichirishgandan keyin tili aylana
boshladi.

— Begim! Gunohdan qoching! Begunoh bandaning
qoni tutmasin!

Bek qimir etmadi. Ikki jallod arqon otib oʻtkazib dorbozlarning tomosha doridan jazo dori yasadi.

— Rastada mendan halol zargar yoʻq! Begunohman!!!
Gunohim yoʻq!!! — deya baqirdi zargar.

Lekin koʻz oldida sirtmoq chayqala boshlaganda birdan hushidan ketdi. Jallod uning yuziga suv purkay
boshladi.

Shu payt Ahmad tarashani qidirib ketgan navkarlar
qaytib kelishdi. Bolani onasining yoniga xuddi qoʻgʻirchogʻdek yengil qoʻ`yishib, topisholmaganini aytishdi.
Nuroniy yuzli mulozim bekning oldiga borib qisqa maslahat oldi. Soʻng uni jarchiga anglatdi.

— Xaloyiq! — dedi jarchi. — Shu yerga yig'ilgan ahli
jamoaning oldida, bek janoblariga bir zaifa oʻzining jufti
haloli ustidan arz-dod aytdi. Aybdor qochgani bois
ushbu arz shar'an hal etish uchun qozikalonga topshiriladi. Mabodo, arzgoʻyning koʻnglida qozikalonning
taftish-u hukmi jindek norozilik paydo etsa, huzuri muborakka istagan paytda kirishi ruxsat etiladi. Ushbuning
tasdig'i uchun zaifaga vakolatnoma beriladi. Haqiqatparvar bek janoblariga olqishlar boʻlsin!

Xaloyiqning: «Olqish!» «Olqish!» deb guvillashi ostida Ahmad tarashaning xotiniga vakolatnoma topshirildi.

Bu paytda zargar oʻziga kelib oʻrnidan turgandi.
Sallasi chuvalib yerda qolsa-da, uni olmadi. Taqir boshida yongʻoqning yarmichalik qizil shish borligi hammaga
koʻrindi.

— Tahorat olishni istaydilarmi, taqsir? — soʻradi jallodlardan biri undan. Bu savoldan keyin zargarning eshushi yana oʻziga keldi.



— Voydod, musulmonlar! Bu qanday bedodlik?
Begunohdan begunohga osilsa odam! Musulmonlar! Axir
nimaga qarab turibsizlar? Erta-mettan har bittangni
shunday osishi mumkin bu oʻzboshimcha zolim!

Guvillash tinishi bilan zargarning nidosi eshitildi:

— Bek!! Haromxoʻr zargar osilishi lozim boʻlsa —
Gʻayniddin zargar osilsin!! Tilloga mis aralashtirishda
unga teng keladigan topilmaydi!

— Tuhmat!— dedi xaloyiq ichidan G'ayniddin zargar.

— Qo`ʻshasan! Sen osilishing kerak! — dedi Barot
zargar chiyillab.

— Begim oʻzlari biladilar!— baqirdi G'ʻayniddin zargar.

— Biringni olib biringga uradigan! — chinqirdi olomon ichidan yana kimdir.

Gʻayniddin zargar dam koʻkarib, dam qizarib turgan
yeriga oʻtirib qoldi-da, odamlarning hushtaklari, «qochqoch!», «qochib qol!» deb mazax qiluvchi baqiriqlari
ostida qayoqqa ketayotganini ham bilmay emaklay boshladi. Emaklab ketarkan: «Xudo xayringlarni bersin, yoʻl
beringlar! Xudo xayringlarni bersin, oʻtib olay!» deb
ingrardi.

Barot zargar quturib, tap tortmay to“ppa-toʻg`ri bekka qarab baqirardi.

— Zolim! Seni shahanshoh adolat qiladi deb yuborgan! Begunoh jabrdiydalarning ohi yetib borar! Ogʻzingdan qaro oqoning kelsin!

Bek oʻrnidan turdi. Ohista yurib peshayvon chetiga
yaqinlashdi. Maydonga shunday jimlik choʻkdiki, bu
yerda ming-ming odam borligiga aql bovar qilmay qoldi.

— Bo`ʻ`yningga ol, qallob! —Bek shunday deb dor
ostiga bilaguzuk otdi. Bilaguzuk zargarning oyoqlari ostiga kelib tushdi.

— Qoʻlimni yechinglar! — dedi zargar siltanib.
Qoʻllari yechilgach, engashib bilaguzukni oldi. Birdan
qoʻllari shalvirab, boshi quyi egildi.

— Boʻyninga ol, haromxoʻr — dedi bek boyagidan
balandroq ovozda.



Zargar koʻkka qaradi. Oʻ“limdan qocholmasligini tushundi.

— Yo tangrim, dargohingga qabul et! Gunohkor bandangman. Tirikchilik vajidan jezni, misni tilloga oshno
qilganman. Lekin illo insof bilan!

Shu gaplarni ayta turib Barot zargarning nigohi pastga tushib bekka qadaldi.

— Bek! Insof bilan qilganman! Pirimning arvohi
haqqi, insof bilan! Beayb yolgʻiz tangrimning oʻzi!

Ana shunda hech kim kutmagan voqea sodir boʻldi.
Bek kiyikdek chaqqonlik bilan odam boʻyidan baland
ayvondan sakrab tushib, oʻshandek toʻkis va yengil
qadam bosib koʻz ochib yumguncha zargardan ikki
qadam berida toʻxtadi. Bilaguzukni beringlar, de-gandek
qoʻl uzatdi. Yonida hozir-u nozir boʻlgan navkarlar
bilaguzukni zargardan olib unga uzatishdi.

— Ey qallob, qari ko“ppak! — dedi u bilaguzukni
qoʻlida tutgancha. — Elga oʻz kekirdaging bilan boʻkirib
tan olsang, qoningdan kechishim mumkin!

Shu gapdan soʻng Barot zargar tangri bilan yuz
koʻrishishga tayyorlangan magʻrur insondan birdan pastkashga aylandi qoldi. O`zini yerga tappa tashlab ingragancha bekning oyogʻini o“pmoqchi boʻldi. Bek chaqqon
tisarilib peshayvonga qayta boshladi. Barot zargar tumshugʻi bilan yerga urilgan boshini koʻtardi-da, tiz choʻkkancha atrofga baqira boshladi:

— Men qallobman! Tilloni misga qoʻshib, birovlarning haqqiga xiyonat qilgan qari koʻppakman! Ey
musulmonlar! Tup denglar basharamga! Piriga xiyonat
qilgan kofirga! Oʻzimni oq deb, podshohimning suyukli
noibi boʻlmish bek janoblariga bo`hton qildim!.. Yarmi
mis boʻlgan bu mollarimni qishloqlarda sotganman.

Jindek boʻlsa-da rahmi kelib turgan olomon, zargarning olmasligini bilgach, la'natlab masxaralay boshladi.

Jarchi yangi hukmni eshittirdi:

— Barot zargar birovning haqiga xiyonat qilgani
uchun oʻng qoʻli kesilishi lozim edi. Koʻz oldingizda
muborak zotga tuhmat qilgani uchun oʻlimga loyiq edi.

Olomon uzra: «Oʻ`ldirilsin!» «Osilsin!» degan xitoblar
eshitildi. Jarchi davom etardi.

CAOAXASHIYLDAGAAISH



— Iekin aybiga iqror boʻlgani uchun, qariligini
nazarga olib, bek janoblari uni oʻlimdan xalos etadi.
Barot zargarga yigirma besh darra urilsin! har bir kaltakdan soʻng oʻzining qallob va oʻgʻriligini oʻzi aytib
tursin! Oʻzini o`zi malomat qilsin! Aks holda dorga osilajak!

Hukm oʻqib bo`lingach, bek o`zining eng yaqin
mulozimlarini ergashtirib bozordan xaloyiqning olqishi
ostida chiqib ketdi. Peshayvonda qolgan toʻralar, mirshabboshi, qozikalon hukmning ijrosini kuzatishlari
lozim edi.

Jallodlar boʻzarib ketgan zargarni taxtaga tortib bogʻlashdi.

Barot zargar har darrada: «Men oʻgʻriga bu ham
kam!»: «Voy, men muttahamning jazosi shu!» «Voy
jonim! Men kazzobga xudoning jazosi bu!» deb baqirar,
olomon esa kulardi.

Hozirgi oʻquvchilarga bu kulgi g`ayritabiiy boʻlib
tuyulishi mumkin. Lekin u paytda bunday elaro ochiq
jazolar tez-tez takrorlanib turganidan odamlarning
koʻngli qattiqroq boʻlgan. Ikkinchidan, muttaham va
kazzobni xalqning koʻz oldida jazolanishi — haqiqatning
roʻyobga chiqishi edi. Haqiqat esa sitamgar qalblarga
hamisha sevinch bagʻishlab, chekayotgan azoblarning bir
kunmas bir kun nihoyasiga yetishiga ishonch tugʻdiradi.
Va nihoyat, aytganlarimizning baridan tashqari, kundalik bir xildagi tirikchilik tashvishidan zada boʻlgan yuraklarga bu jazo gʻaroyib tomosha ham edi. Bek ana shularning hammasini bilardi.

Barot zargar keyingi zarbalarda tavbaga oʻtguncha
ancha «voy-voy»ladi. Uning tavbasini kutib turgan jallod: «Boʻling, tavbangizni qiling! Aks holda dorga osilasiz!» — deb doʻq urardi. Shunda zargar yana oʻzini malomatlashga tushardi.

Zargar uchun bu jazo oʻlimdan ham qattiq edi.
Zeroki, u hamma zargarlarning sirini ochdi. Keyinchalik
albatta ulardan koʻradiganini koʻrardi, eshitadiganini
eshitardi. Ikkinchidan, doʻst-dushman oldida oʻzini eng
yomon soʻzlar bilan haqoratlardi. Endi istagan odam

CAIGASXDAR NAGAN



uning oʻziga-oʻzi yogʻdirgan haqoratlarni yuziga solishi
mumkin, zargar uchun ona shahrini tark etishdan boshqa iloj qolmasdi.

Shunday boʻldi ham, kaltak zahmlari bitgach. Barot
zargar Kumushkentdan koʻchib ketdi.

«Qadam ranjida» shunday tugadi. Muhsin guppining
ta'bi jindek tirriq boʻldi. Ayniqsa, zargar kaltak yeyayotgan paytda olomondan chiqqan: «Birovning moliga xiyonat qiladigan, yerini, suvini tortib oladigan zamindorlarni ham shunday qilish kerak!» degan qichqiriqlar unga
yoqmadi. Qozixona tomon asta ketarkan: «Odamlarda
mehr-shafqat qolmabdi oʻzi. Tavba qildim! Tavba qildim!» deb takrorlardi.

Bozor bir pastda yana g`ʻala-g“ovur boʻlib, qaynagandan qaynadi. Muhsin guppi yoʻl-yoʻlakay qirqta koʻfta
kabobni' sixi bilan laganga qoʻydirdi. Uni kabobpazning
bolasiga koʻtartirib qozixonaga kirganda kun qoq peshinga kelgan edi.

VAKOLATNOMA

Nasriddin Afandi mirshablar bilan qozixonaga kirib
kelganda, qozikalon bilan Muhsin guppi kabobni yeb,
ustidan boya biz koʻrgan boʻxchadagi shirinliklar bilan
choy ichardilar.

Balki yana yeyilar deb, bir chekkaga surib qoʻyilgan
besh-oʻnta kabobni esa pashsha talay boshlagandi. Ikki
hamsuhbat xoʻr-xoʻr choy ichish asnosida onda-sonda
uni qoʻrib qoʻyishardi.

Suhbat juda maroqli kechmoqdaydi. Ochiqib qaytgan
qozikalonga Muhsin guppi oʻzining boʻxchasi va bir
lagan kabobi bilan juda yaxshi koʻrinib ketgandi.
Nasriddin Afandining asali, mirshablar haqidagi hangomasi esa qozini rosa kuldirib, hazmi taomga xizmat qildi.
Muhsin guppining aqlu zakovatini maqtab, qotib-qotib
kularkan, shunday luqmani tashladi:

' Ko'fta kabob — mayda qiymaga danakdek-danakdek dumba tiqilgan

kabob.



— Rostdan ham Nasriddin Afandini laqillatdingizmi,
a? Oxirgi eshitgan latifam uning kimgadir suv tashitib,
bogʻini sugʻorgani edi.

Muhsin guppi yalt etib qoziga qaradi. Ammo qozining aftidan bu sarguzashtning «jafokashi» roʻparasida
oʻtirganini xayoligayam keltirolmaganligi sezildi.

Shunday boʻlsa-da, Muhsin guppi qizishib ketdi:

— Ha! Siz ham odamlarni laqillatish faqat Nasriddinning qoʻlidan keladi deb oʻylaysiz-da?! Mana, hozir
ikkita mirshabingiz keladi! Men ularga haqini to'layman.
Qolganini ularning oʻzidan eshitasiz! Xoʻpmi?!

Doʻstona zarda bilan aytilgan shu gap tugashi bilan
ostonada mirshablar koʻrindi.

Guppi «ana!» deb yubordi-yu, mirshablar orqasida
Nasriddin Afandi ham borligini koʻrib andak kapalagi
uchdi. Qozi ham bundan bir oz mulzam bo`ldi. Chunki
qozi boʻla turib, firibgarlikdan, boz ustiga mirshablar
aralashgan firibgarlikdan zavqlanib oʻtirgandi.

Kirganlar katta tanobiy xonaning chekkasida turib
salom berishdi. Qozi bir kekirib, «baloga qoldirmasangiz
yaxshi edi», deb qoʻydi-da, alik oldi. «Qoʻrqmang, sizning hech bir aloqangiz yoʻq!» dedi Guppi ham asta
g'oʻng'illab.

Qozi oʻrnidan turib Nasriddin Afandi bilan juda iliq
soʻrashdi. Guppining bundan battar jahli chiqdi. Ayni
choqda u ham shundoq qilishga majbur edi. Aks holda
chelakda suv tashish hangomasi uch berib qolishi
mumkin edi.

— Juda sezgirman-da, boy aka, — dedi Nasriddin
juda samimiy ravishda Guppiga. — Shu yerda boʻlsangiz
kerak-ov, deb koʻnglimdan oʻtkazib kelayotgandim.

— Ha endi, qozikalon bilan eski qadrdonmiz-da, —
deya bazoʻr jilmaydi Muhsin guppi.

— Keling, Nasriddinboy. Qanday shamol uchirdi? —
Qozikalon Nasriddinni koʻrib, chin dildan bir zavqlansa,
uning chuv tushishiga guvoh boʻlajagidan ikki zavqlanardi.

— Bu, — deya salmoqlab boshladi Nasriddin gapni
choʻzmaslik niyatida.— Bizning musulmonobod zamonda oʻgʻrilar jazolanishi shart-a?



— Albatta, albatta! — dedi qozikalon katta gavdasiga
yarashmagan chaqqonlikda joyiga oʻtirib, dasturxon
chetlarini pashsha talayotgan osh-ovqatning ustiga
yoparkan. — Birinchi karra qoʻlga tushgan oʻ`gʻrining
oʻng qoʻli kesiladi, ikkinchisida chap qoʻli!

Qozining javobidan mirshablar tipirchilab qolishdi.

— Bizni boshqa narsaga chaqirgandiz-ku, Nasriddin
aka! — deyishdi barobar.

— Nega qoʻrqasizlar? — hayron boʻlgandek gap qotdi
ularga Nasriddin. — Asalni gumdon qilgan sizlar emasku, toʻgʻrimi?

— Toʻgʻri, toʻgʻri, bizlar emas! Bizlar emas!

Qozi, jim boʻllaring degandek ishora qildi-da,
Nasriddinga yuzlandi:

— Xoʻsh, Afandim, oʻzi nima gap?

— Ha, gapiring, gapiring! — deya luqma tashladi
Guppi oʻta qiziqsingandek va oʻzini hech narsadan
xabari yoʻqdek koʻrsatib.

— Mayli, loʻndasini aytaman, — dedi Nasriddin
Afandi qoʻlini siltab. — Men bozorga ikki xum asal olib
kelayotgandim. Bu mirshablar yoʻlda toʻxtatib, asal
oʻzimniki ekanligini tasdiqlovchi hujjat talab qilishdi. Asalimni bularning oldiga qoʻyib, oqsoqoldan hujjatni olib kelsam, ogʻzi boyloq xumlarim boʻsh! Bogʻlogʻini yechgandim ichidan bir gala pashsha uchib chiqdi...

— E, qiziq boʻpti-ku! — Guppi qixillab kuldi.

— Qirq bitta! — dedi Nodir mirshab.

— E, pashsha qursin! — dedi qozi pashsha qoʻrib.

Shu uch luqmadan keyin Nasriddin Nodir mirshabni
koʻrsatib davom etdi.

— Bu kishining zehnlari juda oʻtkir ekan, qirq bittaligini darrov sanab qoʻyibdilar. Men, turgan gap, mirshablarni oʻgʻri qildim. Lekin bular asalni pashshalar
yegan, deyishdi. Podsholikning odamlari shunday degandan keyin ishonmay ilojim yoʻq, ishondim!

— Ha, qirq bitta pashshayam yeyman desa anchamuncha narsani yeb qoʻyadi! — dedi Nodir mirshab aqlli
gap aytayotgandek koʻzlarini loʻq qilib.

(АСР УС 62 Сук;



— Toʻgʻri! Qirq bitta! Balki koʻproq hamdir? Lekin
menga qirq bittasi ham yetadi. Endi, qozikalon, siz
menga shu ikki mirshab guvohligida, shu qirq bitta
pashshani jazolashga ruxsat beradigan vakolatnoma
yozib berasiz!

Nasriddinning bu gapidan keyin sardoba yonida mirshablar qanday kulishgan boʻlsa xuddi oʻshanaqa kulgi
boshlandi. Unga xuddi boyagidek Nasriddinning oʻzi
ham qoʻshildi. Faqat, hali uch kishi kulgan boʻlsa, hozir
besh kishi edilar. Hammasi dumalab, qornini ushlab,
«pashsha...» «vakolat» deb, davomini aytolmay, qihillab
qolishardi.

— Obbo, Nasriddin-ey! Obbo tushmagur-ey! Ba'zan
xoʻp soddasiz-da! — dedi nihoyat qozi tili zoʻrgʻa
aylanib. — Ha, vakolatsiz shunday oʻldiravermaysizmi?

— Shunday qilsam ham boʻlaveradi, — dedi Nasriddin oʻsha-oʻsha jilmaygan koʻyi. — Lekin odamlar jinniga chiqarishlari mumkin...

Yana uzoq kulgi boʻldi. Nasriddin ham jilmaygancha
kutib turib, mavridi kelgach, davom etdi:

— Undan keyin, bu qogʻozingiz xotinimga ko`rsatish
uchun kerak. Uni eshitgansiz. Otasi Shohboboning
sevimli ellikboshisi boʻlgan. Ellikboshining dovrug£ʻi hali
ham soʻnmagan. Shu xotinga asalni ikkita mirshabning
tumshugʻi tagida pashsha yeb ketipti desam, quruqdan
quruq ishonadimi? Yoʻq, mirshablarga toʻnkaydi. Mirshablarning orqasida yana birov bor, deydi-da, Urganchdagi qarindoshlariga xabar qiladi. Mirshablarni qoʻyavering! Kuppa-kunduz kuni odamlarni mirshablarga tunatib qoʻyibsan deb, sizga-da, begimizga-da gap tegadi.
Xoʻsh, vakolat boʻlsa-chi? Men uni xotinimga koʻrsataman, koʻzining oʻngida bir-ikkita pashshani oʻldiraman,
tamom-vassalom! Hammayoq tinch, olam guliston!

Nasriddin Afandining da'volaridan keyin ikkala mirshab va kutilmaganda Muhsin guppi uning yonini olib
gap uqtira boshlashdi. Muhsin guppi ham gapirar, ham
kishi bilmas qosh qoqib qozini koʻndirishga urinardi.
Xullas, Nasriddindan koʻra mirshablar bilan Guppining
tazyiqi tufayli, ikkilanayotgan qozi ham rozi boʻldi-da,
qalamni olib, dovotni oldiga surdi.



Mirshablar bilan Guppining taz`yiqiga sabablar
turlicha edi. Nodir va Sodir tezroq besh tillani qoʻlga
kiritib, tezroq sardobaning oldida qolgan oʻljalari tomon
oshiqardilar. Guppining o`lar-tirilariga bois shu ediki,
agar vakolatnoma yozilsa-yu, Nasriddin Afandi uni
koʻrsatgudek boʻlsa, firibi yana kuchayar va hujjatlashgan
boʻlardi. U oʻzining nayrangi mumkin qadar ovoza
boʻlishini juda-juda istardi.

Qozi doʻrillagan ovozda yozganlarini qaytarib, vakolatnomani yarimlatgan paytda, «assalomu alaykum» deb,
qozixonaga Abdukarim kirib keldi. Uning salomiga
Nasriddindan boʻlak hech kim alik olmadi. Qozi gʻoʻngʻillab vakolatnoma yozardi. Guppi ensasi qotib teskari
oʻgirildi. Mirshablar esa bir seskanishdi. So`ng ikkovi
asta Abdukarimga yaqinlashib: «Bor, chiqib tur, navbati
bilan kelasan!» deb shivirlab tashqariga turtkilashdi.
Lekin Abdukarim bir siltanib joyida qoldi.

— Mirshablar toʻgʻri aytyaptilar, bo'tam, tegirmon
navbati bilan! — dedi qozi koʻzlarini qog'ozdan uzmay
oʻziga-oʻzi gapirgandek.

— Meni ishim ham hozirgi ishga bogʻliq, — dedi
Abdukarim.

— Unday boʻlsa, mayli, — javob qildi qozi gapga
tuzuk ahamiyat bermay yozuvda davom etarkan.

Noiloj qolgan mirshablar Guppini chekkaga tortishdi:

— Asalini shuning idishlariga solganmiz. Tezroq aqchasini bering!— deyishdi tishlarini gʻijirlatib.— Toʻpolon chiqaradi!

Muhsin guppi istehzoli kuldi:

— Menga shunisi kerak-da! Qancha koʻp to`polon
koʻtarsa, shuncha yaxshi!

— Kerakmas aqchangiz, mirshab aka! — dedi ularning gap soʻzlarini eshitib turgan Abdukarim. — Hech
narsani bilmaganimda, boshidayoq toʻlaganlarida olardim. Endi olmayman!

— Nega? — hang-mang boʻlgancha soʻradi Sodir
mirshab.

— Nasriddin akamga firib bermoqchiliginglarni sezib
qoldim. Hammasini hozir aytaman!

EOXASHDAGAAISN




Gapini tugatar-tugamas mirshablar rostakamiga
yoqasiga yopishib qozixonadan chiqarib tashlamoqchi
boʻldilar. Lekin qozining sharaqlatib muhr bosgani mirshablarni chalg`itdi. «Ana, bitdi!» dedi qozi. Soʻngra
engashgan ko`yi qovogʻi ostidan kulib qarab qogʻozni
uzatdi:

— Mana, Nasriddinboy!

Nasriddin vakolatni olish uchun borayotgandi, qozi
hiringlab qoʻydi-da:

— Shoshmang! Avval oʻqib beray, — deb, yoʻgʻon
ovozda oʻqiy boshladi: «Vakolat. Berildi shul haqdakim,
ushbuni koʻrsatuvchi mulla Nasriddin Afandi, asallarini
yeb ketgan qirq bitta oʻgʻri pashshani qaerda va qachon
koʻrishidan qat'iy nazar jazolashga mutlaq huquq bor.
Kimda-kim bu ishda unga mone'lik qilaturgʻon boʻlsa,
ul kimsa-da, haromning homiysi sifatida, bamisoli oʻgʻri
kabi, oʻng qoʻli kesilishga mahkumdir.

Sha'ran muvofiqdir, deb: qozikaloni shahri Kumushkent Sadriddinxoʻja Idrisxoʻja oʻgʻli.

Imzo. Muhr».

— Mana, mulla Nasriddin, endi pashshalaringizni
oʻldiravering, — kuldi Muhsin guppi.

Nasriddin qoziga bir qarab qoʻyib, qo`lidan hujjatni
oldi-da, Abdukarimning oldiga keldi. Unga engashib
past ovozda tayinladi.

— Meni deb aqchangizdan kechganingiz uchun rahmat! Endi yordamingiz kerak! Shu qogʻozni opchiqib,
yaxshilab yashiring!

Abdukarim gapirmoqchi boʻlgan edi, Nasriddin ogʻiz
ochirmay keskin va sirli qilib ta'kidladi:

— Shu qog'oz bularning ta'zirini beradi. Yaxshilab
yashiring. Birov topadigan boʻlmasin! Keyin oʻzimga
qaytarasiz!

Abdukarim hujjatni olib chiqib ketdi.

— Xoʻsh, ana endi pashshalarni qirishga kirishamiz,— dedi Nasriddin orqaga qaytarkan.

— Kirishing-kirishing! — dedi Muhsin guppi mazax
ohangida. Shu soniya u sirni ochmoqchi boʻldi. —
Bilasizmi...



Guppi shunday deyishi bilan qoʻqqisdan quloq
chakkasiga shapaloq tushdi. Tuyqusdan kaltak yegani
uchun Guppi hatto «voy» deyolmay gandiraklab borib
agʻdarilib tushdi. Qozi va mirshablar hayronu lol qolib:
«Hoy-hoy, bu nima qilganingiz?» deyishdi.

— Bu birinchi pashsha! — deb javob berdi Nasriddin
va hamon ogʻzini ochib turgan Nodir mirshabni ham
qulochkashlab soldi. — Bu — ikkinchi pashsha!

Nodir mirshab, «voy, jagʻim», degancha engashib
qolgandi. Nasriddin Sodir mirshabga yuzlandi. Sodir
mirshab qochdi. Nasriddin Afandi orqasidan yetib olib:
«Bu uchinchi pashsha!» degancha ketiga bir tepdi.

Voqeaning bu yoʻsin, teskarisiga aylanib ketishini
kutmagan qozi soʻrida oʻtirgan joyida: «Chatoq ish
boʻpti-ku!», «Qiziq ish qilib qoʻyibmiz-ku!» deb 17 01diradi.

Ikkala mirshab sal oʻzlariga kelib qilichlarini «shigʻ«
etib qinidan chiqarishdi.

— Qani tegib koʻringlar-chi! Oʻgʻri pashshaning
himoyachisi sifatida qo`llaringni kesishadi! — dedi Nasriddin qoʻrqish oʻrniga asta bostirib borib.

Zarba yeganlarning uchchalasi: «Bu nima degan gap,
qozikalon?! Koʻz oldingizda shunday ish boʻlyapti.
Buyuring, zindonga solishsin!» — deb qoziga zorlanishdi. Nasriddin Afandi yana payt poylab turib, Muhsin
guppini ikkinchi marta tushirib qoldi. «Voydod! Agar
menga yana bitta pashsha qoʻnsa oʻlib qolaman!» — deb
baqirdi u.

Shu payt Abdukarim qaytib keldi-da, ostonadan turib
e'lon qildi:

— Boplab berkitib qo`ydim. Nasriddin aka!

— Yashang! — dedi Nasriddin. Soʻngra qoziga yuzlandi: — Qani, qozikalon, beriroq keling-chi! Bitta
pashsham sallangizga oʻtirib qolibdi!

Nasriddin shunday degancha soʻriga chiqa boshladi.

Qozi ikki qoʻlini oldinga chiqarib soʻrining toʻriga
tisarilarkan: «Hoy, hoy, Nasriddinboy! O`ylab ish qiling!
Sharmanda qilmang!» deya yalinardi. «Qimirlamang,
qimirlamang, uchirib yuborasiz!» deb, Nasriddin uni



soʻri boʻylab ta'qib qila boshladi. Qozi qoʻlini boshi uzra
silkitib, keyin yana oldinga chiqarib muhofazalanib:
«Ana haydavordim. Uchib ketdi. Bu boshqa pashsha!»
degancha soʻrida gir aylanib chekinardi. Nasriddin
baribir unga yetib, qulochkashlab gardaniga bir urdi.
Lekin qozikalon baquvvat odam boʻlgani uchun «hiq»
dedi-yu, bildirmadi. Nasriddin yana bir qulochkashlamoqchi boʻlgandi, qozi chaqqonlik qilib uning qoʻlini
ushlab, oʻzini quchoqlab oldi.

— Sizni oʻgʻri deb jazolash kerak! Oʻzingiz yozgan
vakolatga qarshi chiqyapsiz! — derkan, Nasriddin qozining quchogʻidan chiqmoqchi boʻlib siltana boshladi.
Qozi Nasriddinni quchogʻida mahkam qisgancha qimirlatmas: «Insof qiling!» «Insof qiling! Sharmanda boʻlmay!» deb yalinardi.

— Mayli, qoʻyvoring, — dedi Nasriddin qozining
«quchogʻida» turgancha, hozircha qozini dushman qilmaslikka qaror qilib. — Lekin ana ularning boshidagi
pashshalarni urishga qarshi boʻlmaysiz!

Qozi: «Meni urmaysizmi? Menga qoʻngan pashshani
oʻldirmaysizmi?» deb qayta-qayta soʻrab tasdiqlatib
olgandan keyin uni qoʻyib yubordi.

Nasriddin soʻridan tusha solib mirshablar bilan Guppini navbatma-navbat quvdi. Lekin ular ham hadisini
olvolishgani uchun ustalik bilan chap berib, qozixonaning ichida gir aylanishardi. Koʻchaga qochishardi-yu,
Nasriddin orqamizdan chiqib battar sharmanda qilishi
mumkin, degan fikr ushlab turardi.

Bu ahvolni kuzatib turgan Abdukarim esa qotib kular:
«Obbo, Nasriddin Afandi-ey! Yashang! Bopladingiz! Sopini oʻzidan chiqardingiz!» — deb maza qilib luqma
tashlab qoʻyardi.

Nihoyat, qozikalon pastga tushib, yana Nasriddinni
ushladi-da, yalinib-yolvorib tinchitdi.

— Keling, mulla Nasriddin, bir toʻxtamga kelaylik!
Axir hamma pashshalaringiz qozixonaga yigʻilib qolmagandir?!

— Ie! — dedi Nasriddin qizishib. — Asalimni yegan
pashshalarni siz taniysizmi, menmi?!



— Nima, hammasi bizning boshimizga qoʻnadimi? —
yig'lamsiradi Muhsin guppi.

— Qoʻnsa mendan soʻrab qoʻnadimi? Oʻzi biladi-da!

— Sal insof qiling-da, axir! — Muhsin guppi shilq
etib burnini tortib qoʻydi.

— To`ʻg`ʻri-da, insof ham kerak! — ma'qullashdi mirshablar.

— Hoʻy! — dedi Nasriddin uchchoviga qarata. —
Men insof nimaligini tushunmayman! U ariqning boshiga oʻtirib olib, yoshu qari koʻz tikib o`tirgan ekinni quritish emasmi? Dehqonni xonavayron aylash, yerini tortib
olish, bevatan qilish emasmi? Yoki sardobani oldida
qaroqchilik qilib, o“tgan-ketganni shilishmi, a?

Mirshablar indashmadi, koʻzlarini loʻq qilib yerga
tikishdi. Muhsin guppi qoʻl silkib oʻrnidan turib ketdi. Nasriddin irgʻib borib, uning boʻyniga yana bir tushirdi.

— Mana bu beshinchi pashsha! — dedi birinchi
marta jahli chiqib. Nasriddinning avvalgi shapaloqlari
sharmanda qilish niyatida boʻlsa, keyingisi g'azab bilan
urilgandi. Chunki Muhsin guppi — qozi, mirshablardan
farq qilib, otdan tushsa-da, egardan tushmagan, batamom magʻlub boʻlganligini tushunishni istamasdi.

— Voy! Bu qanday bedodlik, hech narsa qilolmasam, a?— dedi Muhsin guppi qoziga qarab yolvorgancha.

Qozi alal-oqibatda oʻzi ham sharmandai sharmisor
boʻlishi mumkinligini oʻylab, uning gapiniyam eshitmadi.

Koʻzi Abdukarimga tushdi.

— Siz nima qilib turibsiz? — soʻradi undan.

Bu so`roqni shunday dagʻdagʻa bilan aytdiki, Abdukarim dovdirab, chiqib ketgudek holga keldi. Yaxshiyamki, Nasriddin Afandi joniga ora kirdi.

— Bu kishi men tarafdan guvoh! — dedi u qoziga
qasdma-qasd dagʻdagʻa qilib.

— Ha, ha, men guvohman,— dedi dadillanib Abdukarim.

— Asalni qanday oʻgʻirlashganini, qaerga yashirishganini koʻrganman. Mening xumlarimga solib qoʻyiship


ti. Mirshablaringiz zoʻravonlik qilib tortib olishdi xumlarimni.

— Qani, beringlar xumlarining badalini, — buyurdi
qozi mirshablarga oʻqrayib.

— Bering! — Sodir mirshab o“z navbatida buyruqni
Guppiga oʻtkazdi.

Guppi oʻtirgan yerida voy-voylab: «Mayli, bersam
bera qolay. Qaerdan bilibman, ishning bunaqasiga aylanishini», deb qoʻlini hamyonga yubordi.

— E, oʻla qolsangiz bo“lmasdimi? — achitdi Sodir
mirshab. — Boshida tashlab oʻtish kerak edi! Rostdan
ham «guppi» deyishgancha bor ekan! Past! Ahmoq!

Sodir mirshab Guppiga gapira turib, birdan Nasriddinning oldiga tiz choʻkdi-da, koʻksini ochib, boshini
egdi:

— Uring, Nasriddin aka! Hamma pashshangizni shu
boshimda urib oʻldiring! Sizga qarshi Guppi bilan sheriklashgan shu ahmoq boshimda oʻldiring!

Nasriddin unga bir soniya qarab turib nari ketdi.

Sodir mirshab shart turdi-da, qoʻlini qilich sopiga
yuborib, Guppiga yuzlandi. Uning koʻzlari sovuq yiltirardi:

— Bering tezroq!

Guppi shosha-pisha ikkita oq tangani olib unga uzatdi. Sodir mirshab Abdukarimga yaqinlashdi.

— Olmayman, deb aytdim-ku, — dedi Abdukarim
undan chetlashib.

— 01 buni, xumpar! Ikkita oq tanga! Koʻchada yotmaydi! — Sodir mirshab doʻq bilan tangalarni Abdukarimga tutqazishga urindi.

Bu tortishuvni qozi toʻxtatdi.

— Bas! — dedi u baqirib, — hozir vakolatnomani hal
etaylik! — Qozi Guppiga yuzlanib, doʻqini davom ettirdi: — Buyoqqa kelib oʻtiring! Jim turasiz! Nasriddin
Afandi bilan men gaplashaman! Bular nima deb shart
qoʻysalar, koʻ“nasiz! Kim qoʻyibdi sizdaqa ipirisqi zamindorga Nasriddin Afandi bilan bellashuvni. Ajab boʻpti!
Xoʻb boʻpti! Oʻzingiz pishirgan osh, qanaqasiga xohlasangiz, shunaqasiga ichasiz! — Xoʻsh, mulla Nasriddin



Afandi! — qozi tuyqusdan jilmayib Nasriddinga yuzlandi.— Naqdini gaplashaveraylik. Vakolatnomani Muhsinboyga nimaning evaziga topshirishingiz mumkin?

Nasriddin bir zum o`ylab turdi-da, e'lon qildi: — Yuz
tilla evaziga!

Guppi «voh» deb oʻrnidan turib ketdi.

— Yuz tilla! — koʻzlari chaqchayib, boshini ushlagancha voy-voylab qozixonaning u boshidan-bu boshiga
borib kela boshladi.

— Men bu tillalarni, — davom etdi Nasriddin vositachi sifatida qoziga qarata, — Muhsinboyning oʻziga
qaytib beraman. Faqat u keyingi oʻn yil mobaynida yerlarini tortib olgan jami odamlarini, jami qarzdorlarini
chaqiradi. Menga bitta-bitta aytib turadi, men ularning
qancha qarzi borligini to'layman. Undan keyin oʻq
ariqdagi xoʻjayinchiligidan ham kechdim deb, qishloq
ahli yigʻinida e'lon qiladi. Qarabsizki, yuz tillasi ikki-uch
kunda o`ziga qaytib boradi! Olam guliston!

— Ajab savdo! — dedi qozi sevinib. — Juda mardona
savdo! Ofarin! Siz ham ofarin deng!

Qozi soʻnggi jumlani oʻrtada halokuning itiday yurgan Muhsin guppiga qaratdi. Nigohini ham qaratarkan,
«iya!» deb yubordi. Uning ketidan qaragan boshqalar
ham «iya!» deb yuborishdi...

Muhsin guppi chiqib qochgan edi.

— Ushla! — baqirdi qozi mirshablarga qarab.

Ikkala mirshab yugurib chiqib, uch-toʻrt daqiqadan
soʻng shalpayib kelishdi. Ular Muhsin guppini topisholmagandi.

— Sen ablahlarni zindonga buyuraman! Shundoq bir
axmoq odamning nayrangiga uchib yuribsanlar! Sardobaning boshida senlarga pishirib qoʻyganmidi? — baqira
ketdi qozi shoʻppayib turgan mirshablarga.

— Qozikalon, qozikalon! — dedi Nasriddin qozining
oʻzini chetga tortayotganligini anglab. — Bularingizni
keyin urishaverasiz. Vakolatnomani gaplashaylik. Uni
juda donolik bilan yozgansizki, agar bek janoblari
oʻqigudek boʻlsalar, martabangizni yanada koʻtarib, oʻzlariga maslahatgoʻy qilib olarmikinlar, deyman-a?



— Buning ahmoqligini qarang! — dedi qozi gapni
burib. — Qochib qayoqqa borarding, deng?! Rostdan
ham guppi ekan! Shu aqli bilan sizdek zukko odamga
tosh otmoqchi boʻlganini qarang!

Nasriddin betoqat boʻlib o`rnidan turgandi, qozi har
ehtimolga qarshi oʻzini orqaga tashladi. Lekin Nasriddinning urish niyati yoʻq edi.

— Mayli, boyni keyin topib tergayverasiz. Lekin u
qulogʻingiz bilan ham, bu qulogʻingiz bilan ham eshitib
qoʻyinglar! Men pashshalarimni bozorning qoq oʻrtasidami, toʻ“yu tomoshadami, huzuri oliyadami oʻldiraverishga haqqim bor!

— Xoʻp-xoʻp, xoʻp-xoʻp! — derdi qozi. — Men oʻzim
shu ishni koʻnglingizdagidek amal boʻlishiga kirishaman!

Nasriddin Abdukarimga imladi-da, boshini baland
tutib chiqib ketdi.

Oraga uzoq jimlik choʻkdi. Uchovlon nima qilishni,
nima deyishni bilishmasdi. Mirshablar shoʻppayib, yelkalari osilgan koʻyi turishar, qozi esa qovogʻi uyulgancha
yerga tikilgandi.

Nihoyat, qozi mirshablarga oʻqraygancha gap qotdi:

— Yerning ostidan boʻlsa ham, osmonning ustidan

boʻlsa ham topib kellaring o`sha ahmoqni! — dedi
ijirg'anib. — Asal-u xumlarni ega-egasiga topshirib, ji- im
yuringlar!

Mirshablar: «Hoʻp boʻladi, taqsir! Xoʻp boʻladi!»
degancha bu yerni tark eta boshlashdi. Ammo... ularga
qozixonadan chiqib ketish nasib qilmadi...

YANGI FITNA

Н. mirshablar qozining oldidan chiqishga ulgurmadilar. Ostonaga yetganlarida ularni ikki yoqqa surib
oʻqdek otilib Muhsin guppi qaytib kirdi.

— Xohlasangiz zindonga buyuring! Xohlasangiz darra
urdiring! Lekin u shaytonga yuz tilla bermayman!
Shartlariga ko'nmayman! Bitta kelgindi tufayli sharmanda boʻlaymi?!



Muhsin guppi kira solib bu gaplarni qatorlashtirarkan, ta'na-dashnomlarning oldini olgandi.

— Sharmanda boʻb bo`ldingiz, — luqma tashladi Sodir mirshab.

Muhsin guppi unga javob bermay toʻgʻri soʻrining
oldiga bordi-da, uchta hamyonchani chiqarib qoʻydi.

— Mana! — dedi u, biri kattaroq, ikkitasi kichikroq
qizil duxoba hamyonlarni koʻrsatib. — Bunisida ellik
tillo, boshqalarida esa yigirma besh tillodan.

Qozikalon bilan mirshablar yuz tilloning uchga
boʻlinib kimga moʻ`ljallanganini tushunardilar-u Guppining maqsadi nimaligini bilmasdilar.

Guppi hamyonlarni qaytadan qoʻliga olib tarqatib
chiqdi:

— Bu ellik tillosi sizga — qozikalon, bu yigirma beshtaliklari sizlarga. Menga vakolatnomani oʻsha kelgindidan olib beringlar! Faqat pulni unga bermanglar! Iltimos,
sharmanda qilmanglar shu kelgindining oldida!

Hozirgina hech ikkilanishsiz toʻgʻri yoʻlga tushib turgan podsholikning uchala kishisiga pul oʻz kuchini
koʻrsatdi. Qoʻllariga bitta qoʻrgʻon sotib olsa boʻladigan
pul tushgandi. Qozi qoʻrgʻonni oʻylab, dili entiksa-da,
ichidagini sirtiga chiqarolmay:

— Yuz tillani Nasriddinga berib qutulmasangiz
boʻlmaydi, Muhsinboy! Ikki oʻrtada mening yuzim qora
boʻlib qoladi, — dedi.

— Toʻgʻri, — Sodir mirshab hamyonchadan besh
tillani ajratib oldi-da, qolganini soʻriga qoʻydi. — Besh
tilla mening haqim.

Nahotki, shu odamning qoʻlidan bitta hujjatni olishga kuchi yetadigan ikkita yigit topilmasa?!

— Toping oʻzingiz, — dedi Sodir mirshab haqini
beliga tugib.

— Axir men yuz tilla beryapman! — Muhsin guppi
birdan oʻzgarib, muloyim avrashga oʻtgandi. — Yigirma
besh tilla-ya! Kattakon yer sotib olib zamindorlik qilsa boʻladi. Ishqilib oʻsha kelgindining aytgani boʻlmasa
bas!

Podsholikning uchala odami yana qattiq sarosimaga



tushish-di. Sirasini aytganda qoʻllaridagi pul unchamuncha emasdi. Muhsin guppi zarbalarini davom ettirdi.

— Qozikalon, axir siz boshini qay teshikka tiqishni
bilmay yurgan qalangʻi-qasangʻilarning ming-mingini
bilasiz. Bitta tillaga bajarib berishadi. Men shaharni bilmayman, boʻlmasa sizlarga yalinib oʻtirmasdim...

Guppini gapi shu yerga kelganda, qozi peshonasiga
shap etib urgancha xitob qildi:

— Ahmad tarasha!

— Aqlingizdan aylanay! — Guppi shunday deb qozini quchoqlab oʻ“pmoqchi boʻldi. — Xuddi oʻzi! Boz ustiga ajrimini bek sizga topshirdilar.

Qozi Guppi quchogʻidan oʻzini opqochdi-da, hammani soʻriga imladi.

жжж

Savrinisa mita tushgan guruchini ertalab yoyib qoʻygandi. Yig“ib ola qolay deb, xumchaga yarmini solib
ulgurmagan edi hamki, eshikdan eri kirib keldi. Savrinisa
dik etib turib peshvoz chiqdi. Nasriddinning yuzlari
horgʻin, lekin ko`zlaridan nim tabassum arimagan edi.
Savrinisa ana shu tabassumni koʻrgan zahoti butun charchoqlari, Jurjondan uzoqda yashayotganidan tugʻilgan
alamlari bir zumda tarqab ketardi.

— Yaxshi keldingizmi? Damingizni olib turing, choyga oʻt yoqvoraman.

— Ha, bir oyoqni uzatay. Bozorda toza hangoma
boʻldi.

— Tinchlikmi?

— E, butun podshohlikning oʻgʻrisi bugun bizga
yigʻilgan ekanmi, birov hamyonini oldirgan, birov qopini, birov xumini.

— Voy, tavba! oʻzingiz tinchmisiz?

— E, birinchi boʻlib biz oldirdik-da xumlarni!

— Voy! O`zingizga ziyon yetmadimi? Qanday qilib?

— Bilmay ham qobman. Abdukarim bilan gapga
alahsib bir vaqt qarasam, hech vaqo yoʻq!

— Kelgan balo-qazo oʻshanga ursin.



Nasriddin obdastada yuz-qo£ʻlini yuvdi. Artindi.
Xotini esa xurjunga Abdukarim qoʻyarda-qoʻymay solib
yuborgan handalakni eshikning yonginasiga boʻshatdi.

— Hoy, — dedi Nasriddin qumgʻonga oʻt yoqa boshlagan xotiniga. — Eski bir charm qopchiq boʻlguchiydi.
Oʻshani ober-chi!

Nasriddin supaga chiqib yonboshladi. Xotini
qopchiqni topib chiqib, changini qoqib-suqib uzatarkan,
hazilomuz gap qotdi:

— Ha, gʻanimatga uchradingizmi”? O`zingiz-ku chuv
tushib kebsiz?

—E, qoʻyaver.

Savrinisa yana oʻchoqqa unnadi. Nasriddin qozidan
olgan vakolatnomani qoʻynidan chiqarib yana bir oʻqib
maroqlandi. Soʻng surnay qilib oʻradi va qopchiqqa
soldi. Xotiniga bir qarab olib asta oʻrnidan turdi-da,
boʻgʻotning ostidagi teshikka tiqib qo`ydi.

TO'YDAGI VOQEA

Ertasi kun Nasriddin Afandining qoʻshnisi Mutal
bobonikida sunnat toʻyi edi. Turgan gap, bunday kunda
hovlidan suv oqib turmasa, toʻy toʻydek oʻtmaydi. Guppi
esa oʻzimning hovlimdan suv oqmasa dimiqib ketaman
deb, ariqni bogʻlashga ruxsat bermayotgandi.

Ertalab Nasriddin Mutal boboni ergashtirib ariq
boshiga bordi. U yerda kelishilgan boʻyicha Abdukarim
yetagida yetib kelgan Guppining malaylari Tursunali
bilan Alimsho hozir edilar. Yana oʻn-oʻn besh chog£li
tomoshatalablar ham yigʻilgandi.

— Muhsinboy kelishni ravo koʻrmadilarmi? —
soʻradi Nasriddin.

— Yoʻq, — dedi Abdukarim.

— Bizni oʻzlarining nomlaridan yubordilar, — dedi
Alimsho qoshlarini chimirib.

— Juda yaxshi. Boʻlmasa, menda oʻzlari biladigan
vakolatnoma ham borligini aytgandirlar?

— Xoʻsh? — dedi Alimsho, garchi Guppi aytmagan
bo`lsa-da, oʻzini xabardor koʻrsatib.



— Ana shu vakolatnoma bo`yicha bu ariqdagi suv
endi qishloqniki hisoblanadi. Koʻnmagan odamning
quloq-chakkasiga chuchvara qaynatishim mumkin!

Nasriddinning gapi yig`ilganlarni hang-mang qilib
qoʻydi.

— Yoʻgʻ-e?! Yoʻgʻ-e?! — dedi Alimsho.

— Ha! Xoʻjayiningiz bunga ishonmagandi, qozikalonning oldida uch-toʻrt tarsakining mazasini tatib
koʻrdi.

— Yoʻgʻ-e?! Yoʻgʻ-e?!— dedi Alimsho. Qolganlarning, ayniqsa Tursunalining ogʻzi lang ochilib qolgandi.
Odamlar orasidan bir-ikkita zavqli qiyqiriq ham eshitildi.

Yigʻilganlar baribir Nasriddinning gaplariga ishonishni ham, ishonmaslikni ham bilmay turardilar.

— Xoʻsh! — dedi u Alimshoga kesatiq bilan. — Nega
bo`lmasa xoʻjayiningiz kelishga qoʻrqdi. Tarsakimni yedi!
Gapim rost. Mana, Abdukarim ham guvoh.

— Kalomullo ursin, men guvohman! — dedi Abdukarim va qozixona esiga tushib qotib-qotib kularkan,
gapirolmay qoldi. — Oʻzlari ham, Muhsin boyni aytaman, ontarilib-ontarilib tushdilar. Bitta oʻzlarimas, mirshablar ham yedi, qozikalon ham yedilar...

Yigʻilganlar Abdukarimning kulgisiga joʻr boʻlishdi.

— Xoʻsh! — dedi Nasriddin Mutal boboga qarab. —
Qani, oching suvni arigʻingizga qarab.

Mutal bobo kulgining zoʻridan yoshlangan koʻzlarini
arta turib, yig'ilganlarga qaradi-da:

— E, juda zoʻr kelsa Guppidan bir soʻkish eshitamanda! — deb suv ochishga kirishdi.

Tursunali, «nima qilay?» degandek Alimshoga qaradi. Alimsho esa Nasriddin Afandining na faqat Kumushkentdagi bek, balki Jurjondagi saroy bilan ham aloqasi
borligini eshitgandi. Boz ustiga tarsaki yeb sharmisor
boʻlishidan juda qoʻrqardi.

— Qani, biz boy akam bilan bir maslahat qilaylikchi, — dedi mingʻillab. Keyin Tursunalini ergashtirib
pildiragancha joʻnab qoldi.

Qahqaha avjga mindi. Odamlar suvniyam unutib,
Nasriddin bilan Abdukarimdan qozixonadagi voqeani



surishtirishga tushib ketishdi. Bu yerdagi quvonchli
hangoma esa Alimsho bilan Tursunalini ancha joygacha
quvib bordi.

Ikkovi Muhsin guppining oldiga borib voqeani aytib
berishdi. Poyintar-soyintar, hovliqib gapirisharkan,
Muhsin guppi goh gezarar, goh qizarardi.

— Xoʻjayin, nima qilay? Borib ariqni ochib yuboraymi?

Guppi anchagacha indamay turdi-da, soʻng sulhparvar ohangda toʻng£illadi:

— Ariqni qoʻya tur. Boshqa zaril ishlaring yo`qmi?
Bugun toʻy ekan, mayli, ra'iyatga yomon koʻrinmaylik.

Alimsho bilan Tursunali ogʻizlarini ochib qolishdi.

— Bor, otni egarla!'— dedi Guppi Tursunaliga. Tursunali ketgach, Alimshodan sekin soʻradi. — Hujjatni
koʻrdinglarmi?

— Yoʻq, — dedi Alimsho nafasi ichiga tushib. Chunki Guppining bu savoli Nasriddinning gaplari toʻgʻri
ekanligiga tasdiq edi.

— Bor, devoningni olib chiq! — dedi Guppi unga,
miyasida bir reja tuzib.

Alimsho she'r devonini hamisha yonida olib yurardi,
darrov uni chiqarib berdi. Bu gapning ustiga Tursunali
otni yetaklab chiqdi.

— Men buni bugun kotiblarga beraman. Yigirma
nusxa koʻchiringlar deyman, — dedi Muhsin guppi devonni hazar qilgandek olarkan. — .Bugun hamma toʻyda
boʻladi, senlar esa Nasriddinning uyiga kirib vakolatnomani qidirasanlar!

— Q-qanaqa vakolat? Q-qaerda qidiramiz? — soʻradi
Alimsho oʻgʻrilik bilan teng boʻlgan bu topshiriqdan
yuragi chiqib.

— Qozixonaning vakolati-da! — jerkidi Guppi jahl
bilan. — Bundoq nay qilib oʻralgan. Qog`oz darrov
chiqadi-ku! Uch-toʻrtta kitobi bor, oʻshalarning ichini
qaranglar. Taxmon, tokchalarni titinglar! Ha, darvoqe!
Menikida shuncha xizmat qilasanlar. Haqlaringni beraman deb esimdan chiqadi. Hozir berib qoʻyay.

Guppi hamyon titkilab ikkita kumush tanga chiqarib
ulashdi.



— Gap shu! — dedi otga oʻtirib qamchi bosarkan.

Tursunali-ku mayli. Alimsho kuchli ikkilanishda qolgandi. Ammo Guppi uning nozik joyidan — devonidan
ushlab noiloj ahvolga qoʻygandi.

Ikkita malayining oldida jahlini bosib turgan Guppi
ot yeldirib qishloqdan chiqqach, bor ovozda soʻkinib
ketardi. Shu ahvolda u yana yuz tilla sarf qilsa ham
vakolatni olishga qaror qilgandi. Bugun Nasriddin Afandining uyi titilishidan naf chiqishiga unchalik ishonmagani uchun qozikalon bilan tuzilgan rejani tezlatishga
qaror qilgandi.

TARASHAGA ISH TOPILDI

О.. kundan beri Ahmad tarasha mirshab yoki qozixona odamlarini koʻrsa yoʻlini teskari solib yurardi.
Bekning amridan keyin qozikalon uni bunchalik hafsala
bilan qidirtirishini u hech xayoliga keltirolmasdi. Qani
endi hozir besh-olti tangasi boʻlsa-yu, boshqa shahar
yoki qishloqqa ketib, uch-toʻrt oy yoʻq boʻlib ketsa.

Shu kunlarda Tarasha har qanaqa ish qilishga ham
tayyor edi. Hatto eng soʻnggi chora — Qosim qaroqchiga yollanishgayam jon-jon deb rozi boʻlardi.

Ahmad tarasha oshib-toshib yotmagan boʻlsa-da,
oʻziga toʻq oilaning yolgʻiz farzandi ekanligidan taltayib
ketgan, qunt talab qiladigan ishni eplolmaydigan bo`lib
oʻsgandi. Bora-bora bu nuqson pattalab shohona hayot
haqidagi puch xayollar tuzogʻini toʻqigandi. Oila tashvishi, bola-chaqa boqish — koʻngli shohona saroy, bogʻi
eramlarni qumsaydigan Tarasha uchun jahannamning
oʻzginasi edi.

Shu xayol va tashvishlar changalida battar qotib ketgan Tarasha qandaydir ilinjda Shokir qizilning choyxonasidan uzilolmasdi. Hozir ham yoʻlda oʻtiradigan
gadoyvachchadan xabar oldirib, choyxonadan oʻttiz
qadam narida oʻtiradigan ikkinchisini esa qorovullikka
qoʻyib kirib kelganda shu kezlarda hamtovogʻiga aylangan Abdi oppoq oʻsha yerda edi. Xuddi oʻtirgan joyiga



yopishtirilgandek tasavvur tugʻildi Tarashaning xayolida.

— Senga qoyilmasman! — dedi Abdi oppoq Tarasha
uning yoniga kelib cho“kkach. — Qoʻrgʻoning bor, bolachaqang bor. Tinchgina yashamaysanmi? Men-ku, bilmadim qaysi gunohim uchun Xudo urib qoʻyibdi, boʻlmasa bunaqa qilib yurmasdim.

Ahmad tarasha bir qarab qoʻyib javob bermadi.
Abdining bu gapi chapani zotida kamdan-kam boʻladigan bir-birining ishiga aralashish edi.

— O`ʻ`gʻlimni oyoqqa qoʻysam ketardim qalandar
boʻlib, — davom etadi Abdi. — Shu oʻgʻlim deb yuribman.

Oraga sukunat choʻkdi.

— Menga bola-chaqa tashvishi yoqmaydi, — dedi
nihoyat Ahmad tarasha sekin. Chapanilarning nigohlari
uchrashganda ikkovining koʻzidan beqiyos qaygʻu aks
etardi. — G“ujurlashib yurganini yoki ular uchun egilib
ishlashni oʻylasam... o`zimning janozam a'lo koʻrinadi...
Xullas, shunaqaman-da!

Tarasha qoʻl siltadi. Keyin yana jimlik choʻkdi.

— Lekin yilida uch boʻlmasa ham ikki kirib sarigʻidan tashlab turaman. Tushgan-tushganda. Manjalaqi
aytgandek, juda qoramni koʻrsatmay ketganim yoʻq...

Choyxonada ko`k yaktakli olachipor soqolli meshkobchi paydo boʻlishi bilan Ahmad tarashaning gapi
ogʻzida qoldi. Kirgan-chiqqandan ogoh boʻlib hushyor
oʻtirgan Tarasha — meshkobchi kira solib unga bir ko`z
tashlaganidanoq, ish borligini sezdi.

Oʻylaganidek, meshkobchi nariroqda turib imo qildi.

— Bir kishi qozixonada sizni soʻrayapti. Qozikalon,
qoʻrqmasin, deb aytdilar, — dedi meshkobchi ikkinchi
gapini tezlikda ilova qilib.

Lekin bu ilovasi kor qilmadi. Pastak shiftga tegmasin
deb boshini engashtirib turgan Ahmad tarasha qoʻllarini
beliga tiradi.

— Puchakmas,— dedi shoshib meshkobchi.— Boshim garov! Topib shuni ayt deyishdi.

— Mani kozixonalik ishim yoʻq!



Tarasha gʻazabini bosgancha shunday deb joyiga
qaytdi.

— Darmon doringdan olchi! — dedi Abdiga koʻzlari
yonib qaragancha.

— Muni sho`rvasi pishsin, keyin. Shokir, ovqating
boʻp qoldimi? — Abdi bir varakay ikki kishiga murojaat
qildi.

Meshkobchi koʻzini uzmay turardi. Ahmad tarasha
unga qarab pichirlab soʻ“kingandan keyin chiqib ketdi.

Choyxonachi tumshayib keltirib qoʻygan shoʻrvani
ichib, ustidan bir kaft koʻknori kepagini otib, huzurga
berilishganda boʻsag“ada yana meshkobchi paydo boʻldi.

Shuni aytish kerakki, giyohvandlikka keyingi paytlarda ayniqsa Ahmad tarasha roʻju qoʻygandi. Abdi oppoq
esa uni onda-sonda, ovqat bilan iste'mol qilardi.

Meshkobchi koʻringach, Ahmad tarasha teskari oʻgirildi. Meshkobchi uning nazar tashlashini uzoq kutgach,
turishi befoydaligini tushunib, asta oʻzi yaqinlashdi.
Soʻrining chekkasiga omonat oʻtirib, uyoq-buyoqqa qarab oldi-da, bir tilla tangani chiqarib sholchaga qo`ydi,
soʻng uni asta laganning tagigacha surib, Tarashaga
koʻrinadigan qilib qistirdi.

Ahmad tarasha koʻzlari chaqnab bir tangaga, bir
atrofga, bir meshkobchiga qarab oʻyga toldi. Tejab-tergasa bu tanga uch-toʻrt oylik tirikchiligiga yetadi.
Uchchovi miq etmay xiyla choʻzilgan jimlikdan soʻng
Tarasha pulga asta qoʻl yubordi. Meshkobchi yengil
nafas oldi. Oʻrnidan turib, Tarashaga engashgan koʻyi:
«Laylak qishlogʻi, Muhsinboy. Bugun», dedi-da, chiqib
ketdi. U juda sekin gapirgani uchun shunday yonginasida o`tirgan Abdi oppoq ham hech narsa eshitmadi.

Ahmad tarashaning kayfi birdan choq boʻldi. «Shokir», deb choyxonachini chaqirdi. Oʻn-oʻn besh kundan
beri Ahmad tarashaning yemak-ichmagi qarzga edi.
Choyxonachi tumshaygancha kelganda Tarasha boyagi
tangani tashladi:

— Mana bundan insof bilan haqqingni ol! Oqshom
bunga (Abdiga imladi) bitta osh damla! hozir ikki tugun
doringdan keltir.



— E, otangizga rahmat! — dedi choyxonachi koʻzlari
yonib tangani ushlab uyoq-buyogʻini agʻdarib koʻrarkan. — Bizning qoʻlga ham bunaqasi tusharkan-ku!

Bir ozdan soʻng choyxonachi qaytib kelib besh-oltita
kumush tanga bilan ikkita tuguncha qoʻydi. Uning boyagi tundligidan asar ham qolmagandi.

Ahmad tarasha tugunlarning birini olib, Abdiga hayrma'zurni ham nasiya qilib chiqib ketdi.

Abdi oppoq yolgʻiz qoldi.

Abdi oppoqning haqiqiy otini ham, nasl-nasabini
ham hech kim bilmasdi. Kumushkentga olis togʻ qishlogʻidan ikki yarim yashar oʻgʻlini yetaklab kelganiga
mana roppa-rosa bir muchal vaqt oʻtgandi. Aftidan oʻzining yurtida jangovarlikda mashhur boʻlsa kerak, birovdan gʻazabi qaynaganda bir-ikki marta: «Oʻv, men toqchi urug“idanman!» deb qoʻyganini odamlar eshitishgan.

Ikki-uch yashar bolasi bilan odam bekorga begona
yurtga bosh olib kelmaydi. Abdi shahar chekkasidan
kichkina hovli sotib olganda, qoʻni-qoʻshnilar orasida
shu savolga javob olishni istovchilar anchagina topildi.
Lekin Abdidan: «Xotinim oʻlgan. Undan keyin yurtim
koʻzimga yomon koʻrindi», — degan gapdan boʻlagini
ololmadilar.

Xotini juda goʻzal boʻlganini, oʻgʻlini tashlab bir boyvachcha bilan qochganini, ularni topib boyvachchani
oʻldirganini, xotinini esa uch taloq qilib tashlab kelganini hech kimga aytmasdi. Inchunin, oʻgʻliga ham. Halol,
serhunar, ayniqsa, kuchli yigit bo`lgani uchun tez orada
elga qoʻshilib ketdi.

Uning favqulodda kuchliligini qoʻshnilar bir kuni
qoʻshni mahalladan quturgan buqa qochib kelganda bilishgandi. Buqa yoʻlda bir-ikkita odamni ezgʻilagan,
mahalla «qoch-bekin» boʻlib turgan paytda, Abdi oppoq
to'g'ri buqa qarshisiga chiqib kelgan, buqaning ikki
shohidan ushlab «yo, pirim!» degancha yerga yiqitganda, halloslab-hansirashgan egalari yetib kelguncha shunday ushlab turgandi.

Buqa bogʻlanib, Abdi oppoq oʻrnidan turganda
odamlar unga boshqacha qaray boshlagandi. Oʻrtadan sal



balandroq, bir oz toʻlishgan gavdasida shuncha kuch
borligiga lol qolishgandi.

Kumushkentda bir pirsiyonning maktabi boʻ`lguchi
edi. Unda ta'lim oladigan o`rtamiyona boylarning
bolalari har tomondan mukammal kishi boʻlib yetishardilar. Oʻn ikki yoshda bu maktabga kirgan oʻspirin oʻn
yetti yoshida ham harbiydan, ham arabu forsiydan, ham
mirzolikdan, ham siyosatu davlat tuzilishining shajarasidan xabardor boʻlib chiqardi.

Oʻgʻli oʻn ikkiga yaqinlasharkan, Abdi oppoq shu
maktabni orzu qilib qolgandi. Ittifoqo bir kuni uning
oldiga bir savdogarvachcha kelib, sevgan qizini opqochib, boshqa shaharga, tayinli joyga qoʻyib kelishni iltimos qildi. Ish koʻngildagidek amalga oshsa ellik tilla
berishiniyam qistirdi. Maktab ilinjida yurgan Abdi oppoq
obdan surishtirib, qiz ham roziligini, faqat ota-onalar
oʻrtasidagi mojaro tufayli baxti qarolik yuz berishi
mumkinligini aniqladi. Soʻng bu ishni juda ustalik bilan
amalga oshirdi.

Qarabsizki, oʻ“gʻ“ligayam pirsiyonning maktabi eshiklari lang ochildi qoʻydi. Uning oʻzi odamlar nazdida birdan oʻzgardi-qoldi. Ustachilikni tashladi, otidan tashqari
molholini sotdi, tomorqasiga qaramay qoʻydi. Aslida
Abduning koʻngli dunyodan sovuganiga ancha boʻlgandi.
Oʻzini bazoʻr ushlab yurardi, o'g'lidan koʻngli toʻlgach
esa tashlab yubordi-qoʻydi. Karvonga qoʻriqchi sifa-tida
yollanib bir Bag'dodga, bir Dehliga borib kelgandi,
oradan uch yilga yaqin vaqt oʻtib ketdi.

Bu yilni u Kumushkentda oʻtkazishga qaror qilgandi.
Bir tomondan, charchagan, ikkinchi tomondan, oʻgʻlini
koʻrib turish istagi tufali bahorda karvonboshilardan kelgan «sovchi»larga rad javobini bergandi.

Hozirgi kunda esa hemirisizligidan tashqari, pirsiyonning maktabiga haq toʻlaydigan vaqti ham oʻtib borayotgandi.

Xullas, u Ahmad tarashadan ham koʻproq aqchaga
zoriqqandi. Shu sababli Shokir qizilning choyxonanishiniga aylangan ekan, har kuni ikki-uch mahal bozordagi boshqa choyxonalarga ham koʻrinib, uchragan tanishlariga oʻzining pakkasini tayinlab qaytardi.



AHMAD TARASHA ISH BOSHLADI

Abdukarim yangi qoʻrgʻonidagi chala bitirgan charxpalagini sinash uchun ishga tushirgan, hali oxirgi mixlar
qoqilmagan, novlari ham omonat oʻrnatilgan charxpalak
bir ariq suv bera boshlagandi.

Abdukarim yaqinda qazilgan ariqlardan shoʻx yugurgilab ketayotgan suvga mahliyo boʻlib ekinzorning narigi chekkasiga borib qolganini sezmay qoldi. Soʻng behuda isrof bo`lmasin deb, suvni yangi bedazorga burdi.

Ha, bu yerda hamma narsa yangi va Abdukarimning
oʻz qoʻli bilan yaratilgan edi. U kamdan-kam odamga
nasib qiladigan maroq bilan suvning oqishini kuzatib,
goʻzal orzularga choʻmdi.

Shu payt ikki yuz qadamlarcha orqada qolgan uy
tarafdan xotini chaqirayotganini elas-elas eshitdi.
Azbaroyi maza qilayotganidan qimir etmadi. Lekin
oldiga yetti yoshlardagi qizchasi yugurib keldi-yu, uning
baxtli daqi-qasiga chek qoʻyildi.

— Adajon, oyijonimga uch kishi doʻq uryapti!

Zuhra qizcha bu gapni beqiyos vahima bilan shunday
ohangda aytdiki, hushi boshidan uchgan Abdukarim ketmonni ola solib uyiga yugurdi.

Xotini Zubayda chaqaloqni bagʻriga bosgancha bir
chekkada dagʻ-dag“ qaltirab turar, ayvon taxmonidagi
koʻrpa-to`shaklar agʻdar-toʻntar qilingandi. Bularning
bariga kuloh kiyib, yuzining yarmiga mato bogʻlab olgan
uch kishi sababchi edi.

Bosqinchilarning baland bo`yli bir qotmasi allanarsalarni baqirib so“kingancha ichkaridan katta xumdagi moshni bir oʻzi koʻtarib chiqdi-da, shunday hovli sahniga agʻdardi.

— Hoy, musulmonlar, sizlarga nima kerak? —
soʻradi Abdukarim qoʻrqqanidan tutilib-tutilib.

Bosqinchilar Abdkarimni koʻrib, tintuvni qoʻ`yishdida, choʻ“qmorlarini qoʻlga olishdi. Uchchovining belida
xanjar osigʻliq edi.

Mosh agʻdargani Abdukarimga yaqinroq keldi. Bu —
qovogʻigacha quloh bostirilgan, yuzi tangʻilgani uchun



faqat yashil koʻzlari koʻrinib turgan Ahmad tarasha edi.
Sirasini aytganda, agar yuzi ochiq boʻlganda ham Abdukarim uni tanimasdi.

— Ha, tovlamachi, vakolatnoma qani? — baqirdi
Ahmad tarasha.

Abdukarim hech narsani tushunmadi.

— Qanaqa vakolatnoma?

— Ho! — dedi Ahmad tarasha o`rtoqlariga qosh
qoqib. — Yuz tilloli vakolatnomani ham bilmaydi-ya!
Pashsha! Nasriddin Afandining pashsha haqidagi vakolatnomasi! Bilib qoʻy, mol-joning, bolang kerak boʻlsa
topib berasan!

Ahmad xanjarini chiqardi-da, Zuhra tomon yoʻnaldi.
Qizcha otasidan keyin yetib kelib, onasining yaqinida
barmogʻini ogʻziga tiqqancha turgandi.

Tarashaning harakatidan Zubayda chinqirib qiziga,
Abdukarim esa ketmon bilan Tarashaga otildi. Lekin
urish-soʻ“kishning hovasini olgan qaroqchi uning hamlasiga chap berib, sheriklari yordamida birpasda bogʻlab
tashlashdi.

— Ayt, qaerda?— dedi Tarasha yerda yotgan Abdukarimni tepib.

Abdukarim ingrab, javob berolmadi.

Uning ahvolidan Zubayda va Zuhra baqirib yigʻlab
yuborishdi. Bundan choʻchigan chaqaloq ham ularga joʻr
boʻldi.

— Oʻchir ovozingni! Itvachchalaringnikini ham
oʻchir! — baqirdi Tarasha Zubaydaga qarata. Gapi
kor qilmagach, Abdukarimning boʻyniga xanjar qadab qoʻshimcha qildi. — Hozir soʻyib tashlayman eringni!

Bechora ona-bola qoʻllari bilan ogʻizlarini berkitishdi.

Tarasha yana Abdukarimga oʻtdi. «Ayt!», «Kimga
berib qoʻygansan?», «Qaerga yashirgansan?», «Nasriddin
Afandidami?» degan soʻroq va qistovlarni takrorlarkan,
ora-sira tepib qoʻyardi.

Ona-bolaning boʻgʻiq hoʻngrashi, chaqaloqning big'illashi, Tarashaning doʻqlari olis-olislarga taralardi.
Lekin tushdan keyingi jazirama kunda uzoqda kichkina




5422

It

—

 



boʻlib koʻrinayotgan sardoba chinorlaridan boʻlak bu
toʻ“polonga sado berishi mumkin boʻlgan qimirlagan qora
koʻrinmasdi. Mabodo bironta oʻtkinchi ko'ringanda ham
yordam berishdan ojiz boʻlardi.

Tarasha tepishdan charchab, Abdukarimda rostdan
ham vakolatnoma yoʻqligini tushundi. Lekin oʻrgangan
koʻngil oʻrtansa qoʻymas degandek, hamma choralarni
sinashi lozim edi. Sheriklariga Zubaydani ushlab turishni imo qilib, Zuhrani boʻyni, yelkasi aralash changallab
oʻziga tortdi-da kattakon xanjarini uning boʻgʻziga
toʻgʻriladi. Qizcha koʻzlari shokosasidan chiqib ketgudek bigʻillab, baqirib tipirchiladi-da, hushidan ketdi.
Tarasha esa parvo qilmay Abdukarim bilan uning xotiniga qarab baqirdi:

— Aytlaring, hujjat qaerda, boʻlmasa bolaning joniga
jabr qilasan!

— Ayting! Bering oʻsha hujjatni bilsangiz! — baqirardi xotin jonholatda.

— Bilmayman! Koʻrganim yoʻq qozixonadan keyin! — titrab-qaqshab ishontirmoqchi boʻlardi Abdukarim.

Tarasha qizchani yerga qoʻ`ydi-da, boshqa yoʻlga
oʻtdi. Bir quchoq pichanni oʻzi olib, sheriklarini ham
shunday qilishga undab, charxpalak tomon yurdi. Uchala bosqinchi kattakon xoda tirab aylanib suv chiqayotgan
charxpalakni toʻxtatishdi. Keyin qaytib, biri Abdukarimni suyadi, biri yana pichan oldi. Tarashaning o`zi esa
xokandozga choʻgʻ solib oldi. Bu paytda Zubayda yigʻlab-siqtagancha Zuhraning yuziga suv sepib, atrofida
parvona boʻlardi.

— Mana, qara! — dedi Tarasha Abdukarimni charxpalakka qaratib yotqazishgach. — G`ʻirromlik bilan yuz
tillani tortib olmoqchi boʻlgan kishining jazosi shu.

Ahmad tarasha gapini tugatib charxpalak tagiga
taxlangan pichanga oʻt qoʻydi. Hoʻl shimib ketgan chig`ʻirni batamom yoqishga kamlik qilishini sezgach, Tarashaning sheriklari roʻzgʻ“orga gʻ“amlangan oʻtindan
keltirib tashlay boshlashdi. Tarashaning oʻzi esa Abdukarimga: «Ayt! Topib ber!» deb hamon zugʻ“um qilardi.



Bogʻlangancha yotgan Abdukarim esa ingrab yigʻlar:
«Hoy musulmon! Bilmayman! Koʻrganim yoʻq. Oʻtni
oʻchiringlar! Xonavayron boʻldim!» deb zorlanardi.

Namiqib ketganligiga qaramay, yarim-yorti yonib
bitgan ulkan charxpalak suvga qulab tushdi. Yerda qolgan novning va ustunlarining boʻlaklari yarim-yorti tutab
yotardi.

Charxpalak haqiqatan ham katta edi. Balandligi oʻnoʻn besh qadam kelardi. Chunki u suv olayotgan jarning
oʻzi chuqur va kenggina edi. Abdukarim toki qirgʻoqqa
olib keladigan uzun novlarni yasaguncha ham ozmuncha
yogʻoch va mehnat sarf qilmagandi.

— Bu kaltaklar, chigʻirig`ning' yongani hali holva, —
dedi koʻzlari sovuq yiltirab Tarasha. — Agar vakolatnomaning kimda va qaerga yashirib qo`yilganligini bilib
bermasang, joningdan umidingni uzaver! Bolalaringdan
ayrilasan! Xonu-moningga oʻt qoʻyaman!

Tarashaning koʻzlari aytganlarini oppa-oson bajo
etishini zuhurlantirib turardi.

— Bilib qoʻy, — dedi u dagʻdagʻasining oxirida sekin
va mudhish ovozda.— Mening uchun odam pashshachalik gap! Eshitdingmi?

Mehnatiga, oʻtgan alamlariga yosh boladek uvlab,
koʻzini charxpalakdan uzmayotgan Abdukarim bosh
иргаБ qo`ydi. Shu daqiqada u qozixona mojarosiga
aralashib qolganligiga oʻzini ich-ichidan soʻkardi.

Tarasha bilan sheriklari Abukarimni yotgan holida
tashlab, otlanib ketdilar. Uvlab yotgan Abdukarim
anchagacha ularning ortidan qarab yotdi.

Xotini shosha-pisha uni yechib olgach, Abdukarim
oʻrnidan turdi-da, oqsoqlanib, bukchayib belini ushlaganicha charxpalakning oldiga bordi. Yum-yum yigʻlab,
koʻzlarini tikkancha anchagacha turdi.

— O`zingiz tuzukmisiz? — soʻradi Zubayda buning
aksi boʻlishidan juda qoʻrqib.

— Zuhra qalay?

— Ko'ʻzini ochdi. Lekin gapirmayapti.

' Chig'ir — charxpalak.



— Yaramaslar,— dedi Abdukarim tishlarini g'ijirlatib.

Keyin xotiniga ingranib, eshak keltirishni va mingashtirib yuborishni soʻradi. Xotini tushunmay angraygandi. «Hasandan xabar olay!» dedi.

— Voy, oʻlmasam! — dedi Zubayda mol boqqani ketgan toʻngʻichi esiga tushib.

Eshakni olib keldi-da, erining minishiga koʻmaklashar ekan, yana umid bilan soʻradi:

— Bolaga tegishmas?

— Bu yaramaslarning qoʻlidan har balo keladi. Oʻldiraman!— dedi Abdukarim biqinini ushlagancha ingranib.

Lekin Abdukarimning yoʻlga chiqishiga hojat
boʻlmadi. Toʻrtta qo`y va sigir-buzoqni oldiga solgancha
Hasanning oʻzi kirib keldi. Bolaning koʻzlari dahshatli
savoldan ola-kula edi. Yonidagi boʻribosar «Nima
boʻldi?» degandek tashvish bilan «Vof!» dedi.

жжж

Mutal bobo nevarasining sunnat toʻyi kuni Guppi
tomonidan Nasriddinning uyini ham tintuv qilish haqida gumashtalariga buyruq berilgani oʻquvchilarga
ma'lum. Bu buyruq a'lo darajada bajarilgandi. Butun
don-dun idishlardan agʻdarilgan, koʻrpa-toʻshak, kitoblarning tit-piti chiqarib tashlangandi.

Nasriddin xotinining oh urishlariga qaramay, toʻgʻri
keldi-da, boʻgʻot teshigiga qoʻl solib vakolatnomaning
joyida ekanligini koʻrdi. Savrinisa esa darrov sham yoqib
sandiqlaridagi boʻxchalarni yechib, sanab chiqdi. Hamma latta-puttasi joyida edi. Bu esa Nasriddin «oʻgʻrilar»ning asosiy maqsadini toʻgʻri tushunganligini tasdiqlardi. Ertasiga Nasriddin har ehtimolga qarshi boʻgʻot
teshigini yaxshilab suvadi-da, kechgacha nima qilish kerakligini oʻyladi. Toʻgʻrisini aytganda, butun qishloq hol
soʻrashga kelaverib oʻylatgani ham qoʻymadi.

Muhsin guppining taslim boʻlishni istamayotganligi
aniq. Faqat qozikalon qaysi fikrdaligi noaniq edi. U ham
Guppiga qoʻshilib olganmikin?

Bu savol kech qorong“uda Abdukarimning kirib kelishi bilan oʻzining ahamiyatini yoʻqotdi. Bechora deh


qonning ingranib, ogʻriq azobidan aftlarini burishtirib
aytayotgan hikoyasini eshitarkan, Nasriddin joyida
oʻtirolmasdi. Abdukarim esa gapining oxirini vakolatnomani qozikalonga qaytarib berish haqidagi iltimos bilan
tugatdi.

Nasriddin dik etib oʻrnidan turdi-da boyagina suvagan teshikdan vakolatnomani olib Abdukarimga uzatdi:

— Mang, oling! Agar yana kelishsa, qoʻllariga tutqazing! Boylar bilan, arboblar bilan teng kelib boʻlmas
ekan, deng! Xohlasa, dehqonlarni bevatan qiladi! Xohlasa, kulini koʻkka sovuradi! Biz esa indamay qoʻl
qovushtirib turamiz, deng!

Abdukarim oʻzini vakolatnomadan olib qochdi.

— Men oʻzimni oʻylaganim yoʻq! — dedi u og'ʻriqlarini ham unutib. — Boʻ`larim boʻldi, chig“irim yonib
ketdi, endi uni tiklashga qurbim yetadimi-yoʻqmi,
noma'lum. Men sizdan xavotirdaman. Sizga biron zahmat yetkazishmasin deyman!

Nasriddin birdan «Alining alamini Validan olayotganini» tushunib, achchigʻini bosdi.

— Menga jin ham urmaydi, — dedi u hujjatni olgan
joyiga yana yashirib. — Kelib aytganingiz yaxshi boʻldi.
Endi sizning ham bitta tukingizga birov tegib koʻrsin-chi!
Men qozikalonning gapiga uchib yurib, shu kasofatga
qoldirdim sizni! Qoʻrqmang, chigʻiringizni ham shu
koʻppaklarga tuzattiramiz! Lekin qaerda deb soʻrashsa,
mana shu joydaligini aytavering, — dedi Nasriddin
boʻgʻotini koʻrsatib.— Ha, aytmoqchi, hozir qoʻrgʻoningizga qaytasizmi, kech boʻp qoldi-ku?!

— Yoʻgʻ-e! Keliningiz o`lsam ham qolmayman dedi.
Hammamiz kelganmiz. Ertaga qaynilarimdan bir-ikkitasini olib qaytamiz! — Abdukarim shunday deb ketish
taraddudida qoʻzgʻoldi. Nasriddin uni eshikkacha
kuzatarkan, yana koʻnglini koʻtardi:

— Yaxshi. Lekin endi hech xavotir olmang! Endi
men ularni boshqacha ohangga solamanki... oʻzlari bosh
urib kelishadi!

Ertasi kun azonlab Nasriddin dargʻazab kayfiyatda
shaharga joʻnadi. Dushmanlarining bosqinchilikkacha



borgani, uni deb Abdukarimning zahmat chekkani,
qizchasining gapirolmaydigan boʻlib qolgani Nasriddinni
shu ahvolga solgandi.

Hozir borib qozikalonni, mirshablarni chunonam
sharmanda qilsinki!

Bozorning oʻrtasiga olib chiqib uradi. Bek saroyining
ichiga olib kirib uradi. Shunday ta'zirini beradiki, o`zlari
Guppining oyoq-qoʻlini bogʻlab keltirishadi! Oʻzlari bosh
boʻlib Laylakdagi qarzdorlarni Guppining iskanjasidan
qutultirishadi!

Nasriddin ana shunday xayollar bilan Kumushkent
bozoriga kirib keldi. Shaxd bilan qozixona tomon ketarkan, Sodir mirshab va Nodir mirshab koʻrinib qolarmikin deb atrofni kuzatib borardi. Ular koʻrinmadi-yu,
ammo gʻuj-gʻuj odamlar ichida unga tikilgan yashil koʻz
yilt etib koʻrinib ketdi. Nasriddin darrov alanglab shu
koʻzning egasini qidirdi. Yoʻq, ular yashiringan edilar.
«Menga shunday tuyulgandir», degan xayolda qozixonaga oʻtdi.

Qozixona berk edi. Semiz, damqisma kasalidan pixillab gapiradigan barzangi xizmatkor eshik oldini supurardi.

— Qozikalon yo`qlar, qachon kelishlari noma'lum,
ishingizni menga tayinlab ketavering, oqizmay-tomizmay yetkazaman! — dedi barzangi.

Nasriddin uning aftiga qarab yolgʻon gapirayotganini
sezdi. Nima qilishini bilmay atrofdagi gʻuj-gʻuj odamlarga
koʻz yugurtirdi-yu, haqiqatan ham kimdir uni kuzatayotganini sezdi. Oʻsha koʻzlar yana yilt etib oʻtib ketgandi.
Nasriddinning miyasiga nimadir «zingʻ« etib urildi-da, birdan hushyor tortdi. «Demak, uni kuzatishyapti. Demak,
darvozadan kirgandayoq qozikalonga xabar yetib kelgan!
Demak, hatto, uni ham Abdukarimning kuniga solishlari
mumkin! Demak, ish yiriklashib ketibdi!»

Nasriddin yilt etgan koʻzlarning egasini topish uchun
chumolining inidek g`ivirlagan bozorni kuzatarkan,
shunchaki soʻradi:

— Qaerga ketgan ekanlar qozikalon?

— Saroyga, — dedi xizmatkor yolgʻondan. Bu bilan



u ham maqtanmoqchi, ham poʻpisa qilmoqchi edi.
Nasriddinning achchigʻi yana yuziga tepdi.

— Yaxshi! Boʻlmasa aytib qoʻying! Men qozikalon
bilan bitadigan ishimni bekning oldida ham gaplashaveraman!

Nasriddin oʻzini ta'qib qilgan koʻzning egasini topolmadi. Qozixonadan uzoqlasharkan, oʻziga yasovul topish
kerakligini his qildi. Yoʻq, u qoʻrqmasdi. Qilich, tayoq,
qamchi urish saboqlarini yaxshi bilar va hech boʻlmaganda ikki kishini dabdala qilib tashlashi mumkin edi.
Biroq koʻpchilik kelsa-chi?

Ehtiyot choralari zarar qilmaydi. Dushman oldida
mulzam boʻlmaslik kerak.

Nasriddin masalani darrov hal qildi: zaharni zahar
kesadi, yollanma odamga yollanma bas keladi. Faqat
uning topgani nomard boʻlmasligi lozim!

Nasriddin shunday deb oʻylashi bilan uzoqdagi
olachipor soqolli obi-xudoychiga koʻzi tushdi. Toʻgʻri
meshkobchiga qarab yurgandi, kuzatuvchilar esiga tushdi. Shuning uchun yoʻl-yoʻlakay ikki-uch odam bilan
savdolashdi. Keyin boshqa obi-xudoychini topib, undan
suv ichib, uzoq chaqchaqlashdi. Soʻng yana bozor oralab, olachipor soqolli meshkobchiga yaqinlashdi.

— Mening bir jurjonlik savdogar doʻstimga tanqorovul kerak. Nomard boʻlmasin. Meni bilasiz-a! —
dedi Nasriddin kulib turib.

Meshkobchi Nasriddining kulgisi niqob ekanligini
tushundi. Suv quyarkan, xuddi chaqchaqlashayotgandek
gapirdi.

— Bilaman. Men bilmaydigan narsa kam.

— Yashang! Menbop boʻlsin.

— Xuddi sizbopi bor-u, hozir yoʻlga yurmaydi-da!

— Ayting, koʻndirish oʻzimga tan.

Nasriddin yoʻl yurish shartmasligini atay gapirmadi.
Suv haqidek qilib, asta chaqa uzatganidan keyin suhbat
avjlandi. Ular shu ahvolda yana uch-toʻrt ogʻiz gap
otishdi. Keyin Nasriddin soʻradi:

— Tuya koʻrdingizmi?

— Iya! Qanaqa tuya?



Bu luqmalar ham niqob oʻrnini oʻynagani kuchli
qah-qaha ostida aytildiki, chetdan qaraganda, odamlar
taqdiri hal boʻlayotgani hech bir bilinmasdi.

Nasriddin meshkobchidan uzoqlashdi.

NOZLINISA

Nasriddin meshkobchi bilan gaplashib boʻlib, ikkiuch soat bozorda koʻrinmay qoldi. U yana paydo boʻlganida faqat oʻta ziyraklik bilan kuzatgan odamgina ketidan, kishi bilmas qilib bir qalandar surgalib yurganini
koʻrishi mumkin edi. Kattakon kulohini koʻzigacha
bostirgan, sap-sariq patak soqoli yuzining pastini berkitgan bu kimsa gavjumlikka qarab goh yigirma-oʻttiz
qadamcha yaqinlashar, goh yuz-ikki yuz qadamcha qolib
ketarkan, bari bir xuddi bogʻlab qo`yilgandek Nasriddinning ketidan qolmasdi. Qalandar — ham Nasriddinning, ham Abdukarimning muhofazasini boʻyniga olgan
odam edi. Bu qoʻriqchi Nasriddinga juda qimmatga
tushsa-da, kayfi chogʻligini buzmadi. Chunki qalandar
bilan kelishayotgandayoq pul topishning yoʻlini oʻylab
qoʻygandi. Hozir shu rejasini amalga oshirish uchun yoʻl
oldi.

Kumushkent hokimi Doʻnanbek oʻttiz yoshga kirgan
boʻlsa-da, hali uylanmagan edi. Umri saltanatning chekka joylari — Hindiston va Rumda' oʻtgan bu jangchining oʻrdadagi tanish-bilishlari oraga tushib, nihoyat
Jurjonga chaqirishdi. Ma'muriymi yoki harbiymi bir
lavozim, shuning bilan birga uylanish uchun hukmdor
bir odamning qizini, oʻsha yuqoridagi orqayinlari yordamida izlab yurganda toʻsatdan saroyda oʻzgarish yuz
berib, uning homiylari shohning e'tiboridan tushdi.
Aloha, uni yana Jurjondan chetlatishib, asli tugʻilgan joyi
boʻlmish Kumushkent viloyatiga joʻnatishdi.

Kumushkentga kelgach, Doʻnanbek Jurjonga qaytish,
Jurjondagi qoyilmaqom zotlarga kuyov boʻlish niyatidan

' Rum — hozirgi Turkiya.



kechmagandi. Kumushkentda Nozlinisani uchratdi-yu,
Kumushtkentdan uylanib keyin Jurjon lavozimlariga
oʻrmalasa ham boʻladi deb, niyatining yarmini o`zgartirdi. Ayniqsa, Nozlinisadan rad javobini olgach, shu kunlarda otashin muhabbat oʻtida yonib yurardi.

Doʻnanbekning ishqi tushgan Nozlinisa Kumushkentdagi eng boy oilaning yakka-yolgʻiz qizi edi. Uning
otasi Baroqxon katta zamindor va savdogar boʻlib,
Bagʻdod, Pekin va Jurjonda qoʻsha-qoʻsha qo`rg`onlari
bor edi. Nozlinisadagi dimoq-firoq ham shunga yarasha
edi. Doʻnanbek bilan Nozlinisa hozircha murosaga
kelolmayotgan boʻlsalar-da, Jurjonda yashash istagining
kuchliligida bir-birlariga oʻxshar edilar. Ana shu mutanosiblik Doʻnanbekning murodiga yetishida katta toʻg“anoq boʻlayotgandi. Nozlinisa xayollar ogʻushida oʻzini
shahzodalar, juda beriroq boʻlsa Jurjondagi sarkarda yoki
boshqa biron oliy tabaqaning yonida koʻrardi.

Qizining qistovlari bilan ikki yil muqaddam Baroqhon Jurjondan uy sotib olgan va ular u yerda olti oy
yashab ham qaytgandilar. Olti oy ichida juda koʻp ziyofatlar, sayllar uyushtirildi, imkoni bor qadar yuqoriroq
nasabdagi mehmonlar chaqirib, ularning orasiga kirishga
harakat qilindi-yu, ammo Nozlining orzusi darajasidagi
odamlar ularni nazarga ilmadi. Baroqxon qizining tantiqligiga koʻnib Jurjonda qolsa, itning keyingi oyogʻi
boʻlib yurishini tasavvur qildi-yu, Kumushkentga qaytdi.
Lekin Nozlinisaning yuzidan oʻtolmay. Jurjondagi
unchalik katta boʻlmagan boloxonalik uyi, ikki tanob
hovlisi bo“lgan qo`rg“onchani sotmagandi.

Doʻnanbekning ishqi ana shu Nozlinisaga tushgandi.
Nozlinisa esa Kumushkentdagi bironta yigitni gaplashishga arziydi deb hisoblamasdi. Yakkash bekka jindek
ragʻbat bildirganining boisi uning Jurjon koʻrganligi,
uch-toʻrt marta boʻlsa-da oʻrdaga kirib-chiqqanligi edi.
Jurjon, Jurjondagi voqealar, aslzodalarning munosabatlari haqidagi mish-mishlar Nozli uchun mutaassib dindorlarga paygʻambarlar haqidagi rivoyatlardek, yosh
bolaga pahlavonlarning sarguzashtlaridek sehrli kuchga
ega edi. Ogʻzini ochgancha soatlab eshitishi mumkin edi.



Jurjon tafsilotlari tufayli Nasriddin Afandi ham
Nozlinisaning oʻrtogʻiga aylangandi. Nasriddinni mehmonga chaqirib, dugonalari va kanizlari davrasida Jurjondagi bayramlarning oʻtishi, shoh va shahzodalar,
vazir-u sarkardalar, shohning onasi Turkon xotin,
boshqa malikalar, namoyishlarda yigirma bitta mamlakatning bayrogʻ“oi pastga tushirilib oʻtishi haqidagi
hikoyalarni mahliyo boʻlib tinglardi.

Ana shu suhbatlar asnosida Nozlinisaning aslida
bekni yoqtirib qolganini, ammo otdan tushsa ham egardan tushmaslik qabilida ish tutib, hamon bekni azoblash,
uni yanada koʻproq yalintirish, har turli qiliqlar bilan
jahlini chiqarishni yaxshi koʻrishini Nasriddin sezib qolgandi.

Hozirgi oʻziga zarur boʻlgan pulni topishda ana shu
munosabatdan foydalanmoqchi edi.

— Oʻrtoqjon, menga aqcha kerak. Yordam beradilarmi? — soʻradi jilmayib Nasriddin Nozlinisaning dugonalari chiqib ketgach.

Nozlinisa gap-soʻzsiz barmog'ʻidagi uzuklardan birini
yecha boshladi.

— Yoʻq, yoʻq! — Nasriddin uni toʻxtatdi: — Menga
bekni garovda yutib oladigan aqcha kerak. Shunga yordam bera oladilarmi?

— U garovda boy bersa bekning rosa jahli chiqadimi?

— Juda, juda! Soqolini yulib tashlashi mumkin.

— O`lsin! Nima yordam kerak?

— Yoʻq, avval ayting-chi! Shaharning kazo-kazolari
oldida, menga ichish uchun buloqdan bir kosa suv olib
kelishga oʻrtoqjonimning boʻyni yor beradimi?

— O`ʻrtoqjon yuz-qoʻlingizni yuvish uchun quyib turishi ham mumkin.— Nozlinisa bir oz oʻylab turib soʻradi. — Shunda rosa achchigʻi chiqadimi?

— Juda, juda chiqadi-da. Endi bitta gap soʻrasam
maylimi?

Nozli mayli deganday qaradi.

— Nega oʻrtoqjonim bekning hadeb achchig£ʻini
chiqarishni yaxshi koʻradi-yu, xursand qilishni xohlamaydi?



Nozlinisa chimirilib yuzini burdi. Nasriddin bu goʻzal qizni singlisidek yaxshi koʻrib qolgandi. Oʻta tantiq
va takabburligi bilan baxtsiz bo`lmasa deb qoʻrqardi.
Nozliga bekdan koʻra yaxshiroq umr yoʻldoshi chiqmasligiga ishonardi.

— Bek yaxshi odam...

— Qoʻrqaman, — dedi Nozli Nasriddinning gapini
boʻlib. — Hamisha shunday qolarmikin? Nega shu paytgacha uylanmagan? Bu haqdagi oʻzining gaplariga
ishonmayman.

Ishonavering, oddiy suvorilikdan shu martabaga
erishgan...

— Maqtang-a, maqtang! — dedi Nozlinisa. — Agar
yana bitta maqtasangiz, sizni u oraga qoʻygan deb
oʻylayman!

Nasriddin qip-qizarib ketib, har qanday saroyda ham
bir gapning ostidan ikkinchi gapni izlashlarini oʻyladi.
Ammo Nozlini u darrov kechirdi.

— Achchig'ʻini qistatadigan gap nima edi? — davom
etdi Nozlinisa oʻzining fusunkor tabassumi bilan Nasriddinning koʻnglidagi g“uborini tozalab.

— O`ʻrttoqjon, siz ertaga sahar bilan peshinning oʻrtasida Bogʻibalanda sayrda yursangiz va hamisha Qoʻsh
darvozadan ogoh boʻlib tursangiz. Ertaga payshanba, bek
darvoza va shahar devorlarini koʻrikdan oʻtkazadi. Qo`sh
darvozaga kelganda Bog'ʻibalandda yurganingizni koʻrsa
bas.

— Xoʻsh, keyin-chi? — soʻradi Nozlinisa ikki barтор" БПап iyagini ushlagancha qiziqsinib.

— Bekni koʻrgach tushib kelasiz. Darvoza oldida buloq bor...

Nozli qiyqirib kulib chapak chaldi-da, qolganini
gapirtirmadi. Bekning achchigʻini chiqarish unga juda
yoqardi.

Ertasiga bek shahar qoʻrgʻonini aylanarkan. Nasriddin unga Qoʻsh darvozaning oldida «tasodifan» yoʻliqdi.
Qoʻsh darvozadan yuz qadamlarcha narida Bogʻibaland boshlanardi. Turli-tuman dov-daraxtlarga chulgʻan


gan bu baland xushmanzara tepalik shaharning sayrgoh
va tomoshabog'ʻi boʻlib, unda asosan badavlat odamlar
istirohat qilardilar. Tepalikda hamisha gʻir-g“ir shabada
esib turar, unga koʻtarilgan odam shaharni va shahar
tashqarisini olis-olislargacha koʻrib turardi. Bu yerga birbiridan koʻrinmaydigan qilib oʻn-oʻn beshtacha soʻri va
besh-olti choqli imorat ham qurilgandi. Yogʻin-sochinli
kunda istagan odam tunab qolaversoa boʻlardi.

Bek Nasriddin bilan hol-ahvol soʻrashib turgan paytda, tepalikdan qiy-chuv qilib bir toʻda otliq zodagon
qizlar tushib kela boshlashdi. Yig'ilganlar hammasi bu
qizlarning erkatoyi Nozlinisa ekanligini darrov bilishdi.
Bekning rangi bir boʻzarib, bir qizarib turgan joyida
qotib: «Shu sohibjamol bir kulib qararmikin?!» deb shivirlab qoʻydi.

Nasriddin Afandi tomog£ini bir qirib oldi.

— Xohlasam, — dedi u bekka va yon-verisidagi uchtoʻrt kishiga eshittirib. — Shu sohibjamol menga buloqdan suv olib beradi.

Bek istehzo va qahr bilan oʻgirilib, so“kib yuborishdan bazoʻr oʻzini tiyib qoldi. Soʻng yana Nozlinisa tomon qararkan, ovozi xirillab gap qotdi:

— Sizni hurmat qilamiz. Lekin juda ot surib ketmang. Xoʻja Nasriddin!

— Bek janoblari bilan bahs boylashim mumkin! —
dedi Nasriddin jilmayib.

Bek tutoqib ketdi:

— Mana shu butun usti boshim bilan otimni tikaman-da, qolgan darvozalarni yayov koʻraman!

Nasriddin bekning qizil shoyi mursagiga, toʻqasi tilla
kamariga, otiga koʻz yugurtirib, jilmaydi:

— Boʻpti! Lekin bek janoblari Nozlinisaga boʻlgan
hurmatlarini oʻzgartirmasligi shart!

— Mulla Nasriddinning oʻzlari nima tikadilar? Oʻzlari? — dedi bir mulozim qiyshanglab. Uning bu gapidan
keyin kulgi koʻtarildi. Chunki bekning saruposiga teng
biron boylikni topish amrimahol edi.

Nihoyat kulgi bosildi.

— Bahsning bu pallasiga bir yil davomida bekning



 

Iz.com kutubxonasi

.ziyou:;

sodiq qullari boʻlish majburiyatini tikaman! — javob
berdi Nasriddin.

— Ma'qul! — baqirib yubordi bek quvnoq jazavada va
qoʻlini uzatdi.

Argʻ“umoq mingan qizlar bu paytda ancha yaqinlashib
qolgandilar. Otlarini goh kalta-kalta yeldirib, goh yoʻrgʻalatib, o`ng-soʻlgʻa haydab, qiy-chuvlashib kelardilar.

Nozlinisa bek va uning qurshovini koʻrgach, boshini
magʻrur koʻtargancha, goʻyo koʻrmay oʻtib keta boshladi.

— Assalomu alaykum, begoyim, — dedi Nasriddin
viqor bilan.

Nozlinisa avval otning jilovini tortib asta toʻxtadi.
Keyin xiyla vaqt oʻtkazibgina boshini burdi. Nasriddinga
koʻzi tushib, oʻzigagina xos goʻzal tabassum qildi.

— Oh, siz shu yerdamisiz? Bir chekkada qolib ketgan
oʻrtoqjoningizdan hol soʻray ham demaysiz?

— Aybdorman, begoyim! Ammo hozir juda chanqadim. Qoʻlingizdan bir suv ichsam degandim...

— Mening qoʻlimdan?— qoshlari koʻtarilgancha kulib soʻradi Nozli.

— Ha, buloqdan bir kosa suv keltiring!

— Xoʻp boʻladi, Afandim! — Nozli otdan yengil sakrab tushdi. Anvoyi atrlar taratib, ohudek chiroyli bosib,
bek bilan Nasriddinning oldidan buloq tomon oʻtdi.
Buloq boshida turadigan mis jomni ikki-uch chayib
tashlab, toʻldirib suv olib keldi.

Nasriddin suvni shoshilmay icharkan. Nozli bilan
bekni kuzatdi. Qiz bek tomon aqalli bir marotaba ham
qaramadi. Bek esa ehtirosli koʻzlarini undan uzmasdi.

— Yanami? — soʻradi Nozli kosani olib noz bilan.

— Bas! Qondim!

Nozli kosani qoʻyish uchun burilganda hamda qaytib
oti tomon ketayotganda Nasriddinga jilmayib qarab
oʻtdi.

— Baxtli boʻling, begoyim! Niyatingizga yeting! —
dedi Nasriddin. Nozli tekis odimlab otiga yetdi-da,
chaqqon mindi. Yana bir karra Nasriddinga jilmayib
qarab otini yoʻrttirib ketdi.

CMOAASHUDAMNAIGAISGGH



Bu voqeadan hamma lol va garang edi.

— Yutdingiz, Afandim! — dedi bek nihoyat ma'yus
kulib va avval kamarini yechib uzatdi.

— Begim!— Nasriddin qoʻl ishorasi bilan uni toʻxtatdi. — Ana shu sarupo va otingizga oʻzingiz qancha narx
belgilaysiz?

Bek savolga yordam soʻragandek mulozimlarga, soʻng
yonidagi chuhrasiga' qaradi. Yosh bu navkar Nasriddinning niyatini tushunib. «Ellik tilla!» dedi.

— Menga shu kerak, — dedi Nasriddin. Soʻng qoʻlini
koʻksiga qoʻyib davom etdi: — Shohona sarupo, otingiz,
boz ustiga men tomondan shartga qo`yilgan kamina ham
sizniki.

Bek mamnun jilmayib, kamarni taqdi-da boyagi yosh
navkarga im qoqib Nasriddin bilan qolishni buyurdi.
Keyin mulozimlarini ergashtirgancha Bogʻibaland tomon
ot choptirdi-da, yuz ellik qadamlarcha borib, keskin
toʻxtadi. Nasriddinning yonidagi chuhra uning oldiga
yelib bordi. Bek unga ikki ogʻiz gap aytdi-da, Bogʻibalandni aylanib koʻzdan yoʻqolayotgan mulozimlarining
choʻziq toʻdasi ketidan ot qoʻydi.

Chuhra buloq oldiga kelib mis jomni oldi-da, shoyi
qiyiqchaga avaylab oʻradi. «Yuring, Afandim! Ertaga
namozi shomni beknikida oʻqirkansiz. Bazmga taklif
qildilar!» degancha saroy tomon yoʻl boshladi.

— Bosh ustiga, — dedi Nasriddin Afandi bazmga
taklifdan sevinishni ham, kuyinishni ham bilmay.

NASRIDDIN AFANDINING ACHCHIQLANISHI

Bekdan yutib olingan ellik tilla qalandarga toʻlanadigan puldan anchagina ortib qolardi. Nasriddin bu
pulni ham Muhsin guppi va qozikalonga qarshi sarf qilishi kerak edi. Ikki tillani Abdukarim uchun ajratib,
ertalab Muhsin guppinikiga keldi.

" Chuhra — podsho, xon, sulton va oliy tabaqa kishilarining shaxsiy
qoʻriqchisi.

CAOXASHUDAGAAISI



Guppi kecha shaharda qolgan ekan. Buni aytib
chiqqan Alimsho bilan Tursunali ham uyini tintuv qilganlaridan uyalib tik qarolmasdilar, ham shapaloq tushib
qolishidan xavotirlanib hushyor turardilar. Chunki bu
paytga kelib Nasriddinning pashshalari duv-duv gap
boʻlib ketgandi.

— Birodarlar,— dedi Nasriddin ular kutmagan doʻstona ohangda. — Abdukarimning yonidan yer ochib,
imorat solish uchun, bu yerdagi chordevorlaringni sotsanglar yana qancha aqcha kerak boʻladi?

Bironta nayrang borligidan xavfsiragan ikki hamtovoq
bolaxonaga koʻzi tushgan sahroyidek angrayishdi.

— Ha, nega hayron boʻlasiz? Gapiringlar!

— O`zi boʻlarkanmi? — poʻng£ʻilladi sal oʻziga kelgan
Alimsho.

— Ha, qiyin, — dedi Nasriddin yanada mehribonchilik bilan. — Lekin bekorga Guppi degan laqabni
olmagan bir toʻnkaning yuvindi... malayi boʻlgandan
koʻra yaxshi emasmi? Sarmoya mendan. Yangi yer
ochgan kishi podshohlikning farmoniga koʻra besh yil
soliqdan ozod. Bu yoqda hovlini sotasizlar. Xoʻsh, insof
bilan aytinglar, qancha kerak?

Alimsho bilan Tursunali bir-birlariga qarashdi. Tursunali qoʻynidan non olib chaynashga tushdi.

— Menga toʻrt tilla yetib ortadi, — dedi u nonni
yutib, toʻporilik bilan. — Uylanib ham olardim.

Nasriddin savol nazarida Alimshoga qaradi. Alimsho
oʻzini koʻp qiynamay:

— Menga ham shu-da! — dedi.

Nasriddin hamyonini ochib sakkiz tilloni ajratdi.
Ularga berarkan, barmogʻini bigiz qilib uqtirdi:

— Bitta shart! Hoziroq Guppinikidan ketib, ertaga
Abdukarimning yonidan kapa tikasizlar. Boʻptimi?

Birinchi marta tilla tanga ushlagan ikki malay anchadan keyin javob qilishdi.

— Ma'qul! Ma'qul!

Nasriddin Afandi eshagini burib yoʻlga tushdi.
Alimsho bilan Tursunali hamon eslari ogʻib turisharkan,
Nasriddin nariroqqa borganda unga qaydandir chiqib
kelgan qalandar ergashganini koʻrishdi.

EOAASNHUDAMSIAGAINGH



Yoʻl-yoʻlakay Abdukarimga ham pul tashlab oʻtganiga qaramay. Nasriddin shaharga ancha barvaqt — sahar
bilan peshinning oʻrtasida yetib keldi.

U shaharga kirishi bilan olacha chopon kiygan bir
barzangi kimsa darrov otlanib qozixona tomon yeldi.
Boshqa ikki kishi esa unga soyadek ergash-di. Bu ikki
kishidan bittasi Ahmad tarasha edi. Ha, endi u bemalol
qozikalon bilan muloqot qilar va undan Nasriddinni
pana joyda biqinini ezib, vakolatnomasidan ayirish vazifasini olgandi. Chunki Abdukarimni silkitib koʻrgan.
Nasriddinning uyini tintuv qilgan g'anim taraf vakolatnomani Nasriddin oʻzi bilan birga olib yuradi, degan
qarorga kelgandi.

Tarashaning bir sherigi bilan dum boʻlib olganini esa
qalandardan boʻlak hech kim, hatto Nasriddining o`zi
ham sezmasdi. Unga shipshitib qoʻyay desa, qalandar
oʻzini oshkor qilishi mumkin ediki, bu qaytaga koʻproq
zarar boʻlardi. Bir gapni aytish kerakki, Nasriddinning
barvaqt etib kelgani g'anim taraf uchun kutilmagan
voqea edi. Kecha shaharda boʻlgani uchun, ular uni
bugun kelmas, kelsa-da, peshindan soʻng kelar, deb
oʻylaganlari sababli kozikalondan boshqasi gʻaflatda qolgan edi. Shuning uchun Nasriddin qozixona tomon
oshiqib, gilam bozoridan oʻtarkan, uzoqdan Guppiga
koʻzi tushib oʻzi ham shoshib qoldi.

Guppi avvaldan dallol yollab olgan shekilli, ikkovlashib bir turkmandan gilam savdolashishar va savdolari
eng qizigan payt edi. Chetdan qaragan odamga Guppi
bilan dallol gilam egasini talayotganga oʻxshab koʻrinardi. Dallol, «bor baraka, xo`p deng!» deb, turkmanning
bir qoʻlini sug`urib olgudek silkib, bir yoqqa tortsa,
Guppi xuddi oʻshanday deb, gilamdan ikkinchi yoqqa
silkib tortardi. Turkman bechora betoʻxtov silkitishayotgandan na ogʻzi bilan «yoʻq» deya olar va na boshqa
ishora bilan. Na qoʻlini, na gilamini boʻshata olardi.
Juda charchab taslim boʻlarmidi-yo“qmi noma'lum,
lekin shu paytda jaranglagan shapaloq ovozi, ketma)ketiga esa: «Ha, padaringga la'nat, tutildingmi?» degan
soʻkinish eshitildi-yu, turkman silkinishdan toʻxtadi.



Shapaloq yegan Guppi munkib ketib emaklab qolgandi.
Hech narsa tushunmagan odamlar hang-mang edi.
Lekin boyning: «Hoy, insof qiling», deb tisarilayotganini, Nasriddinning uning ustiga bostirib borayotganini
koʻrib, oʻz-oʻzidan kulgi koʻtarildi.

— Toʻxtang, toʻxtang, yana bittasi oʻtiribdi, — derdi
Nasriddin odamlar orasidan turtinib Guppini ta'qib
etarkan. Lekin Guppi shunday chaqqonlik bilan turib
qochdiki, buni koʻrgan olomonning qahqahasi avjiga
chiqdi. «Nima gap, Nasriddin Afandi, bir musulmonning
otasini la'natlab urdingiz, u indamay qochdi? deb
soʻrashdi kulgi orasida odamlar.

— E, men uning otasini emas, pashshani soʻkdim.
Uning gardaniga oʻtirgan pashshani oʻldirdim!

Qahqaha yana avjiga chiqdi.

— Asalimni yeb ketgan oʻgʻri pashshalarni koʻrgan
joyimda oʻldirishga huquq beradigan vakolatnomam bor.
Buni haligi odam biladi!

— Rahmat, Nasriddin Xoʻja! Sal qoldi — gilamimni
tekinga sugʻurib olay deyishdi!

Bu gilam egasi edi. U ogʻrib ketgan yelkasini uqalarkan qoʻshib qoʻydi:

— Iloyo shunaqalarga oʻtirsin pashshalaringiz!

— Qani endi menda shunaqa hujjat boʻlsa! Oʻzim
bilardim-a! — dedi kimdir orzu bilan.

Nasriddin Afandi u odamning dardini soʻramoqchi
boʻldi-yu, ishi zaril ekanligi esiga tushdi. Shuning uchun
qalandarga kishi bilmas bir qarab olib, qozixona tomon
yurdi. Omadi kelgan ekan, meva bozoriga burilishda
oʻttiz-qirq kishi tomoshatalab boʻlib turgan mojaro ustidan chiqdi. Buni qarangki, mojaroning bosh sababchisi
Nodir mirshabgning oʻzlarida! Nasriddin odamlarni
yorib asta oʻrtaga oʻtdi. Nodir mirshab besh-olti qop
narsa ortilgan arava qoʻshilgan eshakning jilovidan ushlab olgandi. Aravaning egasi bo`lsa kerak, tojik yigit
jilovni uning qoʻlidan chiqarishga urinib figʻon qilardi:

— Bomayman qozixonaga! Tekshirsang shu yerda
tekshir! Agar bo bitta qurut chexsa turshakimning ichiga,
hammasi sizga!

CASAIGASHUDR MIAGASH



Olomon aralashib, insofga chaqirgan shekilli, Nodir
mirshab hammaga qarata gapirdi:

— Oʻtgan safar bundan turshak sotib olib, hammamiz
yurak burugʻi boʻldik. Oʻlay dedik! Yur, buyoqqa!

— Bomayman! Turshakni sotib olmagon! Pulini
bermagon! Shu uchun yurak buruq boʻlgon!

— E, san hali tuhmat ham qilasanmi? Naqd ikki
mirini olib-a? Olmadim deb, meni sharmanda qilyapsan!
Yur buyoqqa!

Shu payt yaxshi kiyingan oʻrta yoshlardagi bir odam
gapga aralashdi.

— Hoy, birodar,— dedi u aravaning egasiga.— Podsholikning kishilarini izza qilish yaramaydi. Sizni dorga emas,
qozixonaga tortyapti. Boring, hammasini tushuntiring!

— Shu yerda tekshirsin. Mana siz guvoh! Yakta qurut
chexsa man kafel! — dedi tojik yigit. — Uyoqqa bording,
tamom! Bud-shud ketdi! Bomayman!

— Hoy, hoy, hoy! Qozixonani yomonotliqqa chiqarmang, mirshabni ham pul to`lamagan dedingiz. Toʻlagandir, esingizdan chiqqandir?

Gʻala-gʻ“ovur boshlandi. «Mirshab bozorda pul
chiqararkanmi?», «Joni chiqar!» degan xitoblar eshitildi.

— Kim! Kim shunaqa dedi? Buyoqqa chiq qani? —
Nodir mirshab gʻoʻddayib atrofga yeb qoʻygudek koʻz
yugurtirayotgandi:

— Men! — dedi Nasriddin Afandi, garchi u aytmagan boʻlsa-da.

— Buyoqqa chiq!

— Hozir! Hozir! Faqat ketib qolmang! — Nasriddin
shunday deb davraga tushdi-yu, aravani aylanib oʻta
boshladi. Nodir mirshab birdan: «Ie!» dedi-yu, jilovni
tashlab, oʻzini olomon ichiga urdi.

Olomonga bu tilsimotdek edi. Oddiy odamni koʻrganda mirshabning ura qochishi hech qachon boʻlmagandi. Ba'zilar uni kiyinib olgan bek deb oʻylashdi. Lekin bir-ikki kishi «Nasriddin, Nasriddin Afandi» degandan keyin qotib qolgan olomonga jon kirdi. Nasriddin
sehrli bir qiyofa kashf etdi. Hamma kelib uning qoʻlini
siqar, etak va yenglaridan ushlab-ushlab qoʻyishardi. Uni
hazrati Xizrga oʻxshatayotganlar ham yoʻq emasdi.



Nasriddin odamlarning qoʻlini qisarkan, bunday
fikrning tugʻilmasligi uchun pashshalarni oʻldirishga
vakolatnoma borligini aytishga majbur boʻldi. Keyin
qoʻshimcha qilib: — Birodarlar, pashshalarimning qiziq
xususiyati bor. Nuqul gʻirromlik, haromilik qilayotganlarning ustiga qoʻnishadi! Shuning uchun qozikalondan
tortib mirshabgacha hozir koʻrganingizlardek mendan
qochib qoladi.

— Sizdan HAMMA qoʻrqar ekan-da! HAMMAni
urish qoʻlingizdan kelar ekan-da? — degan kuchli kesatiq eshitildi.

Bu boyagi yasangan kishi edi. Bu gʻalamis odamning
HAMMA degan soʻzini Bek va shohga tiqayotganini
Nasriddin tushundi. Sekin u tomonga bora boshladi.

— Siz bu gapingiz bilan HAMMAni gʻirromlik,
haromilik qiladi demoqchimisiz?— soʻradi unga mos
zaharxanda va tahdidona ohangda.— Qani, qimirlamay
turing-chi, yoqangizda bitta pashsham oʻtirganga oʻxshaydi.

Kulgi koʻtarildi. Yasangan kishi koʻzlari chaqchayib
tisarila boshladi.

— Hoy! Yoʻqoling! Saroyga yaqinman men!

— Qimirlamang, uchirvormang! — deb Nasriddin
ta'qib etdi.
— Qani, qani? Yoʻq pashsha! Haddingizdan osh
mang!

Yasangan kishi yelkasiga, boʻyniga shapatilab,
«pashsha haydagancha» oʻzini olomonning ichiga urdi.
Borib otiga minib olgach, doʻq ura boshladi.

— Koʻrsataman senga, bezori! Podsholikning odamlarini beobro“ qilganing uchun miyangning qatigʻini
chiqaraman! Yolgʻonchi! Qozikalon sendan qoʻrqarkanmi?! Qani, yur, oldiga boramiz! Dumingni qisib qolarsan?!

Nasriddinning miyasiga bir fikr kelib taqqa to`xtadi.

— Yur! — davom etdi yasangan kishi. — Mana shu
jumlani moʻminning bari borsin! O`zining laqma qilinayotganiga bir guvoh boʻlsin!

Bu narsa ertalabdan beri achchiqlanib yurgan Nasriddinning rejalariga ayni mos edi. Endi u qozikalonning

CASAIGAoSHUDA GAGAS.



уш2-хойии ур 8пйграп уа sharmanda qilishni niyat qilgandi. Boz ustiga, hozirgi mojaroni saroyga yetkazishi
aniq boʻlgan bu oliftaning u yerga ko`proq gap olib borishini istardi.

— Birodarlar!— dedi u yig`ilganlarga qarata.— Kimniki imkoni boʻlsa biz bilan yursin! Nasriddin Afandi
yolgʻ“onchimi, yoʻqmi — koʻradi!

Olomonning talaygina qismi taklifga qoʻshildi. Hazilhuzul, qiyqiriqlar ostida qozixonaga qarab oqishdi. Yoʻlyoʻlakay Nasriddin bilan yasangan kishining gap talashlari davom etgani esa vaziyatni yanada qizdirar, yangiyangi hangomatalablarni oqimga qo`shardi.

Shunday qilib, qozixonaga ellik-oltmish kishilik olomon yetib keldi. Bozorning gavjumligida unchalik bilinmagan bu oqim qozixona oldida yaxlitgina boʻlib nazarga tashlandi. Kepchik xizmatkorning koʻzi chiqib ketdi.

Turgan gap, qozi yoʻq edi.

— Hammani qoʻyib, qozi oʻzini urdirib qoʻyarkanmi? — dedi istehzo bilan kepchik xizmatkor olomon
boshidagi Nasriddinga.

Nasriddin gʻolibona suratda oliftaga oʻgirildi. U miq
etmas, nafasi ichiga tushib ketgandi.

Kechagina Nasriddin bilan kepchik xizmatkorning
bahslari niqobli, pardali iboralarda roʻy bergandi. Bugunga kelib esa gap tarqalib, yashirishning hojati qolmagandi. Kepchikning ochiq-oydin gapirishiga sabab ham
shu edi.

— Aytib qoʻying, hurmatli Sadridinxoʻja qozikalonga,—
dedi Nasriddin baqirib. — Bitta pashsha bilan qutulib
ketaman deb xomtama boʻlmasinlar! Xohlagan joyimda,
xohlagan paytimda gardanlariga qoʻndirishim mumkin!

— Odam degan kechirimli boʻladi-da, afandim! Qozikalon hurmatli odam. Bitta hazillariga ota goʻri qozixonami?— dedi kepchik murosaga chaqirmoqchi boʻlib.

Nasriddin qizishdi.

— Meni aldab kalaka qilsalar mayli, a? Abdukarimga
oʻxshagan bir kambagʻal dehqonni xonavayron qilsalar,
qizchasi qoʻrqqanidan gapirolmaydigan boʻlib qolsa
mayli, a? Bitta hazillariga shuncha qurbon! Ho!!



Kepchik indamay turib qoldi. Masalaning bu tomonini eshitgan olomonda ham kulgi, hazil-mutoyiba
yoʻqola boshladi. Bu vaziyatni koʻrgan yasangan kishi
otiga qamchi urib joʻnadi.

— Hoy, toʻxtang! Pashshangizni koʻrib qoʻyay!

Nasriddining bu xitobidan keyin yana kulgi koʻtarildi.

Kun tikkadan sal pastga oqqan edi. Nasriddin
quyoshga bir qaradi-da:

— Endi bir qorinni aldab qo“ymasak boʻlmas, — deb,
oʻrtahol hisoblanuvchi Mullaqovoqning choyxonasi
tomon yoʻl oldi. Oʻn-oʻn besh chogʻlik unga ergashgan
odamning sira ajralishni istamay, niyatlari birga tamaddi
qilish ekanligi koʻrinib turardi.

Toʻda shovqin-suron bilan Mullaqovoqning choyxonasi tashqarisidagi soʻrilardan joy olganda, ulardan
koʻz uzmay kelgan qalandar qoʻshni — Pirmat pirsiyonning choyxonasiga kirdi. Bir kosa shoʻrva, bir dasta
kabob olib zoʻr ishtaha bilan ovqatlanishga tushdi.
Bugun kun qiyin oʻtishini allaqachon bilgandi. Chunki
Ahmad tarasha boshliq uch kishi ham Mullaqovoqning
choyxonasiga kirib ketishganini koʻrdi.

Oqshom Nasriddin beknikiga ziyofatga boradi. Oʻsha
yerda yotib qolsa-ku, xoʻp-xo“p. Kechasi chiqib, biron
yoqqa boraman degundek boʻlsa qalandarning yakka oʻzi
uch kishiga bas kelmogʻi lozim edi.

Hozircha esa oʻzining panada qolib, raqiblarini aniqlaganidan boʻlak yutugʻi yoʻq edi.

Qiziq, u nimasiga ishonarkin?

QOZIKALONNING BUYRUG'I

Nasriddin kun botishiga bir terak boʻyi qolganda
saroyga kirib ketgandi. Oradan bir soatdan ortiqroq vaqt
oʻtib kun botdi.

Darvoza oldidagi soqchilar maydondan onda-sonda
oʻtib qoluvchi yoʻlovchilarga ahamiyat berishmasdi.
Ularning niyati, tezroq kirdi-chiqdi tugasa-yu, darvozani



yopib, tepadagi burjlarga chiqib yonboshlashsa. Har zamonda ular tepadagi sheriklaridan «Shoʻrva pishdimi?»
deb soʻrab qoʻyishardi. Chunki burjlardan birida sepoya
ostida yoqilgan alanga uzoqdan ham koʻrinardi.

Sepoyaga esa qozon osilgandi. Zamona tinch, podshohning begiga tahdid soladigan kuch yoʻq edi. Agar
zamona notinch, soqchilar esa sinchkov boʻlishganda,
ular saroy oldidagi maydonchada boyadan beri
gʻoʻngʻillab uch-toʻrt karra uyoq-buyoqqa oʻtgan qalandarni albatta bunday qoʻyib qoʻyishmasdi.

Soyamdan o'zga yor yo'q kimsadin yetgan kun g'am,
Lek qorong'u tunlarimga qilmag'ay toqat u ham.

Qalandar shu baytni takrorlab xoh saroyning u tarafiga oʻn-oʻn besh daqiqa uzoqlashib ketsin, xoh bu tarafiga; baribir darvozadan diqqatini qochirmasdi. Har bir
kirayotgan yoki chiqayotgan qora koʻz ostida edi.

Soqchilar sergaklik qilishganda qalandardan tashqari
yana uch kishi saroy eshigini kuzatib turgani ma'lum
boʻlardi. Bulardan biri: qotma, oftobda kuygandek qopqora yuzli odam — darozligi va koʻzlarining chaqnashidanoq yarq etib ajralib turar, to“da boshligʻi ekanligi sezilardi. Ikki sherigi ham gavdali boʻlishlariga qaramay, uning oldida koʻrimsizginaga oʻxshardi.

Ahmad Tarasha boshliq bu uch kishi maydonga kiradigan koʻchalardan biriga biqinib olgandilar. Qalandar
esa sayrini davom ettirarkan, darvoza bilan ishi borligini
shunday ustalik bilan yashirardidki, bir tomoni qalandarligi uchun boʻlsa kerak, Ahmad tarashaning toʻdasi
ham shubhalanmasdi.

Hikoya qilinayotgan paytdan sal avval ikki navkar
oʻqdady uchib chiqib, bir ozdan soʻng besh otliq boʻlib
qaytib kelishgandi.

Ular bilan kelganlar qozikalon va uning ikki xizmatkorlari edi.

Maydondagi toʻrt xufiya odam ham qozikalonning
kirib ketganini koʻrishdi. Tarashaning toʻdasi hayajonga
tushdi. Ular tarafdan gʻoʻngʻir-gʻoʻngʻir ovoz eshitilib
turdi. Qalandar bularning barini sezdi.



Shundan keyin xiyla vaqt oʻtdi. Maydonga gʻira-shira
qorongʻulik tushdi. Darvozaning ikki chetiga tiqilgan
mash'alaga oʻt yoqilgach, qalandarning uyoq-buyoqqa
yurgani ham koʻrinmay qoldi. Allaqaerlardan gʻoʻngʻillagan ovozi oʻqtin-oʻqtin eshitilib qolardi.

Soyamdan o'zga yor yo'q kimsadin yetgan kun g'am,
Lek qorong'u tunlarimga qilmag'ay toqat u ham.

Bu baytdan keyin qalandar, «hoy musulmonlar, bugun jinlar qoʻziydigan kun!» deb qoʻyardi.

Qorongʻilashayotgan jimjitlikda uning soʻzlari vahimali tuyulardi.

Shahar uyquga ketmoqda edi. U paytda odamlar kun
bilan turib, kun bilan yotardilar va jin-alvastilarga ishonardilar.

Oradan bir soatcha muddat oʻtgach, toʻrt xufiya bir
seskanib tushishdi. Darvozaxona oldida boʻgʻriqib chiqqan qozikalon paydo boʻldi-da:» «Tezroq!» deb baqirdi.
Xizmatkorlari otini opchiqib berishdi.

Qozi shu zahotiyoq otga qamchi bosgudek jahlda ediyu, saroy hurmati bunga yoʻl qoʻymasdi. U hatto otlanishga kirib ketgan xizmatkorlarini ham kutmay yoʻlga
tushdi.

Soqchilardan toʻrt qadam uzoqlashgach, otga qamchi
bosib, choptirdi-yu, eng yaqin koʻcha boshiga yetganda
bir narsa esga tushib, shartta jilovni tortdi. Ot old
oyoqlari bilan koʻtarilib orqaga burildi. Qozi kimgadir
qoʻl ishora qildi. Shu asno darvozadan qozining ikki xizmatkori chiqib u tomon shoshilishdi. Tashqaridan, qozi
xizmatkorlarini eslab toʻxtadi, qoʻli esa keskin burilganidan siltanib ketdi deb oʻylash mumkin edi. Lekin
qozining jilov tortgan joyi qalandardan uch qadam narida edi. Qozining dargʻazabligini ham, uning ishorasi
bilan Tarashaning dik etib qoʻzgʻalib tekis, katta
qadamlarda yaqinlasha boshlaganini ham qalandar
koʻrdi. Darrov biqinib bir eshikka qapishib oldi.

Qozining xizmatkorlari ham, Tarasha ham bir paytda yetib kelishdi.

— U shu yerda. Boʻg'izzlang! — dedi qozi gʻazab
bilan Tarashaga.

COXADASHDANMSIAGISGH



— Labbay, — dedi xizmatkor gapni oʻziga tegishli
deb oʻylab.

— Ketdik! — dedi qozi xizmatkoriga va ilgarigidek
shahd bilan ot choptirib ketdi. Xizmatkorlar unga
ergashdi.

Mahmud tarasha kutilmagan bu buyruqdan hangmang boʻlib qoldi. Uni qalandarning g'oʻngʻillagan
qoʻshigʻi oʻziga keltirdi.

— Hey, xudoning bandasi, tun zimistonga aylangunga qadar boshpana topsang-chi! — dedi Tarasha.
Qalandar javob qilmay uzoqlashdi.

— Ma, uch-toʻrt chaqa sadaqa beray!

Tarasha hamyon jiringlatdi.

— Qargʻishimga qolma, gunohkor banda! Bugun jinlar qo“zigan kun. Tonggacha haydab chiqaman, — dedi
qalandar sherga monand va oʻziga-oʻzi gapirgandek
uzoqlashdi.

— He, nafasing oʻzingga ursin! — dedi Tarasha sekin.

— Hoy, musulmonlar, bugun jinlar qoʻziydigan kun.
jinlar qoʻziydigan kun! — Qalandar uzoqlashib xuddi
yerga kirgandek gʻoyib boʻldi.

Tarasha sheriklari oldiga qaytgach, darvoza oldidagi
oʻn-oʻn besh qadamcha joyni hisoblamaganda maydon
zimiston boʻshliqqa aylandi.

Uning bir tomonida qalandar, ikkinchi tomonida esa
Tarasha boshliq uch kishi bor deb hech kim aytolmasdi.

Xufton nomoziga azon aytildi.

ZIYOFATDAN QOZI NEGA G'AZABLANIB
CHIQDI?

Ю.аъекита ziyofatiga shaharning mingboshisidan tortib, rais-u' imomigacha yigʻilgandi. Turgan gap,
qozikalon ham chaqirilgan va boʻlishi shart edi. Lekin
Nasriddin Afandining ishtirok etishini eshitib, oʻzini

' Rais deb u paytlarda xalqning va mansabdorlarning turish-turmushini
nazorat qilish uchun tayinlangan maxsus mansab egasiga aytilardi.

COAAoSHLDRNGIAGAISNG



betob deb ayttirib yuborgandi. Mabodo ziyofat ustida
yoʻqlangudek boʻlsa, bir-ikki ogʻiz gap bilan vaziyatni
yumshatishni imomga va raisga ham tayinlagandi.

Mehmonlar kattagina ariqning boʻyida hamda sharillab yotgan favvoraning atroflarida sochib tashlagan oʻnoʻn besh chogʻlik soʻrilarda toʻrttadan-beshtadan boʻlib
oʻtirardilar. U yer-bu yerlarga yoqilgan fonuslardan atrof
charogʻon edi. Bogʻning ichkarirogʻida oʻrnashgan
mashshoqlarning kuy va qoʻshiqlari juda ohista eshitilar
va gap-soʻzga xalaqit bermasdi.

Yaxshi dehqonning xoʻjaligida hech narsa chiqitga
chiqmay, barisidan foydalanilgani kabi, siyosatchining
ziyofatida ham koʻzlangan maqsad koʻp boʻladi.

Doʻnanbekning mehmondorchiligi rasman bek qilib
tayinlanganiga yil toʻlishi munosabatiga bagʻishlangan
boʻlsada, asosiy maqsad-muddao gap terish edi. Dasturxon ustida odamning bo`shashishi, koʻp valaqlashi
qadimdan ma'lum. Ertasiga esa bulardan hech boʻlmaganda yarmisi bekka chaqimchilikka kelishi ham tayin.
Ovqat tashuvchi va may quyuvchi malaylarning quloqlari
bundan mustasno,

Kechagi ellik tilla yutqizilgan bahsdan keyin bek yana
Nozlinisaning koʻngliga qoʻl solib, sovgʻa-salomlar bilan
raisning xotinini yuborgandi. Raisning xotini Nozlinisa
tomonidan moyillik nishabi paydo boʻlgani haqida xabar
keltirdi. Bu moyillikka Nasriddinning ham ulushi borligi, u haqda iliq gaplar aytilgani ham eshitildi.

Shundan Doʻ`nanbekning kayfi juda chogʻ edi. Oʻzining soʻrisida oʻtirgan rais, imom, Nasriddin Afandi va
ayniqsa, boʻlajak qaynotasi — Baroqxonga tinmay
takalluf qilardi.

Suyuq osh asnosida imomdan tashqari soʻrida oʻtirganlar bir-ikki piyola may ham ichgandilar. May quyilayotganda va ichilayotganda imom koʻzini va qoʻlini
taomga yugurtirib, koʻrmaslikka olardi.

Nihoyat, mehmonlar parranda kabobi-yu dimlangan
kiyik goʻshtidan ham bir-ikki totinishgandan keyin, bek
oʻtirgan joyida qomatini rostlab, nariroqdagi chuhrasiga
qarab qoʻydi. Bekning chuhrasi ildam yurib kelib, nay

CAOXASNHLDAGIGASH



qilib oʻralgan qogʻoz berdi. Bek qogʻozni imomga
uzatib imo qildi. Imom qogʻoz bilan soʻridan pastga
tushdi:

— Ahli jamoa! — dedi u yangroq va chiroyli ovozda.
— Bir nafasga, taomdan uzilmagan holda diqqatinglarni
tortmoq istaymiz!!

G`ovur-gʻuvur ovoz, mashshoqlarning kuyi tindi.

— Zamona zayli bilan viloyatimizda olamga mashhur
Nasriddin Afandim istiqomat qiladilar. Olampanohning
viloyatimizdagi ustunlari boʻlmish Doʻnanbek hazratlari
ul kishining shahardan tashqarida, bir qishloqda
yashashlarini jami viloyat sha'niga nomunosib deb
hisoblaydilar.

Chor-atrofdan «Olqish! Olqish! To`g`ri!» degan xitoblar eshitildi. Sirasini aytish kerakki, xitoblarning bari
ham samimiy emas edi.

— Ushbu hujjat, — imom qog`ozni koʻrsatdi. — Bek
hazratlarining boloxonalik uyi, ikki tanob hovlisi boʻlgan
bir qoʻrg“onchani sotib olganlari haqidadir. Uni Nasriddin Afandiga iltifot etajaklar!

Bu narsa Nasriddin uchun ham kutilmagan voqealigi
uchun u angrayib qoldi. Bek purviqor jilmayib,
tashakkur kutardi. Rais va Baroqxonlar: «Turing, oling!»
deb shivirlashganidan keyin shoshib turdi-da, qoʻlini
navbatma-navbat peshonasiga, soʻng esa imomning qoʻ“liga tekkazib hujjatni oldi. Bekka ta'zim qilib: «Davlat-u
martabangiz ziyoda boʻlsin!» deb joyiga oʻtirarkan, shu
zahotiyoq qozikalonni eslab qoldi. Qozini chaqirtirib,
qasos olishning juda payti kelgandi.

— Bek janoblari, bir qoshiq qonimdan kechib, yana
bir erkaligimni koʻtarsalar mumkinmi?

— Mumkin. Siznikini koʻtaramiz-da!

Ana shundan keyin qozikalonga chopar ketdi.
Nasriddin bekning iltifoti bilan qo'rg'oncha olganini
qozi ham hujjatlab berishini soʻragandi.

Bekning muravvat koʻrsatishi oʻziga har lahza zarur
Nasriddinning Jurjonga qaytib ketishidan xavotirlanishi
edi. Poytaxtning havosini olgan har bir kishidek
Nasriddin ham bu joylarda uzoq turolmasligini bilardi.



Ikkinchidan esa, Nozlinisaning moyildek koʻrinishiga
ham Nasriddining hissasi bor deb oʻylardi.

— Bek janoblariga men eslatgan edim, — dedi imom
xijolatga tushib. — Qozikalon anchayin betob boʻlib,
uzrlarini men orqali ham aytib yuborgan edilar.

Bek bir oz qovogʻi solinib, bosh irgʻadi.

Aslida bek qozikalonning tobi yoʻqligi haqidagi uzrni
eshitgandi. Lekin tepasida Azroil turmasa, bu taklifdan
voz kecholmasligi aniq edi. Qozi albatta keladi, deb
oʻylagandi. Boz ustiga bek, pashsha haqidagi vakolatnomani bilmasa-da, Laylak qishlog`idagi ikki fuqaroning
kelishmovchiligi yuzasidan (Guppi va Abdukarim) qozikalon bilan Nasriddin Afandining oʻrtasida qandaydir
hangoma oʻtganini, boyagi bozordagi mash-mashalarni
ham hufiyalari orqali eshitgandi. Hech narsadan bexabardek boʻlib qozikalon bilan Nasriddinning yuzlanishlarini oʻz koʻzi bilan ko`rmoqchi edi.

— Begim, siz bilan yana bir garov o`ynashim mumkin, — dedi Nasriddin kulib turib.

— Yoʻq, siz bilan endi garov o'ynamayman. Qani,
ayting-chi, nima gap?

— Qozikalon meni koʻrib qochib ketadilar.

Doʻ`nanbekning qoshlari andak koʻtarildi:

— Ne vajdan?

—Qozikalonning oʻzlaridan soʻraysiz?

— Yoʻq, ayting! Sabrim yetmaydi.

Nasriddin sekingina gap boshlagandi, bek buyurdi:

— Yoʻq, Afandim. Bular ham eshitsin!

...Pashsha haqidagi hangomani eshitib, soʻridagilarning bari xoʻp kulishdi. Nasriddin ziyraklik bilan bek va
raisdan farqli ravishda imom va Baroqxonning kulgisi
zamirida qoziga achinish yotganligini ilgʻab oldi. Oʻylaganidek, imom bilan Baroqxon kulgini kaltaroq qilishdi.

— Nahot, qozikalon...ga pashshangiz oʻltirgan
boʻlsa?

— Shunday soddagina nayrangga uchganini qarang!

Bu ikki jumlani Baroqxon bilan imom jilmayib tursalar-da, achinish bilan aytdilar.

— Umrining oxirigacha askiyadan qutulmas? — dedi
rais maroq bilan.

CAOIASHDAAGASH



Uning zavqiga bek ham qoʻshildi. Lekin shu zahotiyoq ikkovi Baroqxon bilan imomning kayfiyatini sezib
qolishdi: «Hamshahar qozikalon kelgindi oldida izza
boʻlyapti?!»

— Endi Nasriddin xoʻ`jam, qozikalonni kechirib
qoʻyasiz! — dedi bek jilmaygancha, keyin yonidagilarga
qosh qoqdi. — Biz shuni iltimos qilamiz, shundaymi?

— Axir, u kishi meni kalaka qilmoqchi boʻldilar?!
Sopini oʻzidan chiqardim, xolos!

Toʻrtovlon yana beixtiyor kulib yuborishdi. O`zlarini
arang bosishgach, Rais ham «oʻzini koʻrsatdi»:

— Hay mayli, bizning iltimos: qozini boshqa quvmaysiz, maylimi?

Bek ham bosh irgʻab, gap tamom degandek qoʻlini
tovoqqa choʻzdi.

— Bir qoshiq qonimdan keching, sizning oldingizda
bir marta isbot etay, — dedi Nasriddin bekka.

Bek savol nazarida boʻlajak qaynatasi bilan imomga
qaradi. Ular koʻzlarini olib qochishdi.

— Soʻnggi marta, faqat sizlar uchun? Boʻlak odam
sezmaydi? — dedi Nasriddin hammaga qarata.

Oʻtirganlar rozi boʻlishdi. Oradagi xiyla vaqt taom
bilan oʻtdi.

— Ha, aytmoqchi, boya bozorda mirshabni quvib,
xohlagan odamni uraveraman deb kerilibsiz! Shu vakolatga suyanganmidingiz? — soʻradi bek.

Nasriddin sergak tortdi. Darrov gapga hazil ohang
berib, voqeaning aslini gapira boshladi. U gapini tugatartugatmas, bogʻ tarafdan qozikalon koʻrindi.

Qozikalon bekning soʻrisiga yaqinlashgach, xastaligini aytib, ming uzrlar soʻradi. Nasriddin Afandiga xavotirli qarab-qarab, uni yangi uyli-joyli qilayotgan
hujjatni rostladi-da, shu zahotiyoq qaytishga ijozat
soʻradi. Soʻridagilar nim kulgularini arang yashirib
oʻtirardilar. Chunki, qozi alam va xavotirini ming yashirmasin, qarash va xatti-harakatlarida koʻrinib qolayotgandi.

— Ha-a. Bir tishlam goʻsht totinmasangiz bo“lmas,—
dedi bek hech narsa bilmaydigan ohangda.



— Mayli, — dedi qozi. — Men chekkadagi soʻriga
boray? Agar oʻzimni behuzur sezsam, iznsiz ketishga
ruxsat bersangiz!

Bek rozi boʻlib bosh irgʻadi. Qozi oʻzi haqda hech
gap yoʻqligiga ishonib endi keta boshlagandi. Nasriddin:
«Qozikalon!» deb uni toʻxtatdi:

— Siz bir oz totining, soʻng oldingizga oʻtaman, bir
maslahat bor edi!

Qozi kalovlanib, iztirobda soʻridagilarga boqdi. Lekin
ular buni payqashmay, «hafsala» bilan taomga berilgandilar.

— Chirogʻ“im, mazam yoʻqroq. Ertaga qozixonaga
oʻta qoling? — yalindi qozi juda pachoq ovozda.

— Bir ogʻiz gap xolos!

— Ixtiyoringiz! — dedi qozi sir boy bermaslik uchun.

Qozi eng chekkadagi, yoʻlakka yaqin turgan soʻriga
borib oʻtirdi-yu, koʻzini Nasriddindan uzmadi. Oradan
bir oz vaqt oʻtgach, Nasriddin Afandining bekdan ijozat
soʻraganini, qolganlar esa miyiqlarida kulganlarini, soʻng
esa Nasriddining qoʻl artayotganini koʻrdi-yu, yonidagilarga: «Uzr, men behuzur boʻlyapman», deb apil-tapil
joʻnab qoldi.

Joʻnarkan, bekning soʻrisidagilar unga qarab kulayotganlariga ham koʻzi tushdi. Ularning pashsha hangomasidan xabardor ekanliklarini tushundi. Saroydan darg`azab otilib chiqqani, Tarashaga: «Boʻgʻizlang!» degani
ana shundan edi.

Bir tarafga qalandar, ikkinchi tarafga sheriklari bilan
Tarashani yashirgan zimiston jimjitlik bir soatlardan
keyin darvozadan toʻrt otliq chiqishi bilan buzildi.
Qorongʻida ish koʻrishga oʻrgangan koʻzlar bularning
uchta yasovul qurshovidagi Nasriddin Afandi ekanligini
darhol ilgʻashdi.

Ammo Tarasha o`ylagandek, ular karvonsaroy tarafga emas, qozikalon ketgan tarafga burilishdi. Vaholanki,
Nasriddinning karvonsaroy xoʻjasi bilan xujra xususida
kelishayotganini Tarasha oʻz qulogʻi bilan eshitgandi-ku!
Demak, rejasi o“zgaribdi-da? Boz ustiga Nasriddin eshak
emas, ot mingan edi.

ФИУФОбОК 27о ЯО0бОҲ 9



Saroydan chiqqanlar mash'alaning xira yogʻdusidan
chiqib, koʻchaga burilishganda oldilarida bir qora paydo
boʻldi:

— Bugun jinlar qoʻziydigan kun! Hoy musulmonlar,
toat-ibodatingni sarishta qil! — dedi u gʻoʻng£illab.

— Hoji Abdusattor, sizmi? — soʻradi Nasriddin
Afandi koʻp yillik tanishini endi uchratgandek ohangda.
Nasriddin xayoliga kelgan birinchi nomni aytgan va
soʻrogʻi bilan yasovulning: «Qoch yoʻldan, qalandar!»
degan hayqirig`“ining oldini olgandi.

— Labbay, taqsir! — dedi qalandar.

— Mingashing! Uyga obketaman. Sizni bu yurtlarga
qanday shamol uchirdi?

— Oy ostidagi Xudoning dargohi biz uchun vatan,
Afandim, — dedi qalandar otga mingasharkan.

Nasriddin bekning chuhrasiga izoh berdi:

— Jurjonlik tanishim. Koʻrdingizmi, sherik ham topildi! Endi yigitlaringiz darvozadan qaytaversa ham bo`ladi.

— Ketdik!— dedi bizga tanish bekning chuhrasi sabrsizlik bilan.

Besh kishi toʻrt otni yoʻrttirib yetib kelishganda darvoza posbonlari burjga chiqib oʻtirishgandi. Mabodo
bekning chuhrasi shaxsan oʻzi kelmaganda ular darvozani hech qachon ochmasdilar.

— Aslida qolaverish lozim edi,— dedi chuhra ta'na
bilan.— Sizni bu yoʻsinda joʻnatib koʻp bexotirjam boʻ`lamiz!

— Biz kabilarga hamisha Xudo panoh,— dedi Nasriddin. — Boz ustiga bu tanishim bilan oʻtdan ham qoʻrqmasa boʻladi.

Darvoza ochildi. Ikki kishi mingan ot darvozaga
yoʻnaldi.

— Xayr! Tangri panoh! — dedi chuhra. — Ulovingizni aytgan joyga yuboraman.

— Otni ham oʻsha joyga qaytaraman!

Nasriddin bu gapni allaqachon tushirilgan panjaraning naryogʻida turib aytdi. Soʻng darvoza og'ir g`ʻirchillab yopildi.



— Koʻp qiziq odamlar bor dunyoda, — dedi boyatdan beri miq etmagan suvorilardan biri.

— Goh achinasan, goh havasing keladi, — dedi
chuhra unga javoban.

TESHIKSIZ QO'RG'ON BO'LMAS

Аш tarasha sheriklari bilan halloslab yetib kelgan paytda chuhra boshliq ikkita suvori otlarini orqaga
burayotgandilar.

Nasriddin Afandining shahardan chiqqani aniq edi.
«Xudoga shukr, qoʻlga tushibdi!» shivirladi Tarasha.
Navkarlar oʻtib ketishgach: «Tezroq, soyga!» deb buyurdi-da, oʻzi shitob bilan oldinga tushdi.

Dunyoda oqar suv kirmaydigan bironta ham shahar
yoʻq. Soyi, daryosi, anhori shahar uchun hayot-mamot.
Hayot-mamot joyi esa albatta eng nozik boʻladi.
Dushman ham aksariyat shaharni suv orqali yoki suvni
boʻgʻib oladi. Koʻpchilik jinoyatlarning uchi suvga borib
taqalishi bejiz emas.

Atrofini posbon oʻragan bu shahar devori ostidan
anhor oqib chiqardi. Suvga tushirilgan temir panjaraning
yonida, bir shoʻngʻisa, bir emas ikki odam kirib chiqa
oladigan teshik boʻlib, muhoraba paytlarida bu yerga
lashkar qoʻyilardi. AMmo boya aytganimizdek, hozir zamona tinch, devor ustidagi posbonlar ham aksariyat pinakka ketgandilar. Qolaversa, ularning vazifasi suvga termulish emas, dushman lashkaridan ogoh boʻlish edi. Birikki gadoy, oʻgʻri, qalangʻi-qasangʻilar ularga choʻt emasdi.

Ahmad tarasha bilan sheriklari soy boʻyidagi
pastqamlik, oʻydim-chuqurlardan panalab borib, suv
panjarasiga yaqinlashishdi. Kiyim va yarogʻlarini yechib
temir panjara kataklaridan tashqari qoʻyishdi. Soʻng birbir shoʻngʻib oʻzlari ham shahardan chiqishdi. Kiyinib,
tayinlangan joydagi otlarini minishdi-da, qamchi bosib
yeldirishdi.




BIR EMAS, IKKI KISHI

Nasriddin Afandi bilan Qalandar bir otga mingashib
shahardan xiyla uzoqlashishgach, qalandar piyodalandi.
Qorongʻuga alangladi-da, hushtak chaldi. Uzoqdan
otning kishnagani va tuyoq dupurlari eshitildi, xiyol
oʻtmay oʻzi ham yetib keldi. Qalandar uni siypaladi-da,
minib oldi.

Ahmad tarasha sheriklari bilan qanchalik yelishmasin. Nasriddinga sardobaga yaqin qolgandagina yetib
oldilar. Ular shahardan chiqish, tayin uydan ot olish,
soʻng yoʻlga tushishga ancha vaqtni boy bergandilar.
Bugun ular ikki reja tuzgandilar. Birida Nasriddin bironta tanishinikiga tunash uchun yoʻl oladi-yu, kimsasiz
koʻchada oʻgʻrilarga duch kelib, bud-shudidan va shu
jumladan vakolatnomadan ham ajralardi. Ikkinchisida
esa, Nasriddin saroydan barvaqtroq chiqib, qishlogʻiga
eshak minib qaytishi moʻljallangandi. Bu reja bo`yicha
shahardan uncha olis bolmagan yerda Nasriddin biqini
ezilib, puli-yu vakolatnomasidan ajralib ketishi lozim
edi. Qorongʻi tushgach, sheriklar hamma ish shaharda
biti-shiga ishonib qoʻygandilar. Lekin Nasriddin Afandi
suvorilar qurshovida, tagin otda chiqdi. Tarashaning
boya ham sevinib, ham mubham hayajonga tushgani, bir
oz sarosimalanib, qalandarning qoʻshilganini koʻrmay
qolgani shundan edi.

Ammo reja batamom buzilayozganini chapanilar sardobadan oʻtib, Nasriddinga yetishlariga yuz qadamcha
qolganda sezishdi. Yangi oy va yulduzlarning xira yog'ʻdusida ulardan xiyla narida oʻzlari oʻylaganchalik, bir
emas, ikki kishining qorasi ketib borardi.

Tarashaning toʻdasi, kelishib olgandek, taqqa toʻxtadi. Sarosima va tajanglik kuchaygandi.

Sarosima va tajanglik boya, saroyning oldida turganlarida boshlangandi. Tarasha sheriklaridan ajralib, qozining: «Boʻgʻizlang!» degan buyrugʻini, qalandarning:
«Bugun jinlar quturadigan kun», degan sovuq karomatlarini eshitib qaytgan, bularni sheriklariga gapirib bergandi. Qalandarning soʻzlari ularni vahimaga, ikkila


nishga solgan boʻlsa, qozining buyrugʻi figʻonlarini falakka chiqargandi. Ayniqsa, Tarasha chunonam
soʻkindiki, agar buni u bafurja bir ahvolda eshitganda
qozi-poziligiga qaramay: «Bergan oʻn tillangizga odam
oʻldirishmi?..» deb soʻkvorgan, qoʻl siltab ketgan
boʻlardi. Ammo xonasi kelmadi. Boz ustiga qozi gapini
aytdi-yu, joʻnadi.

Oʻsha yerda, saroy oldida, Tarasha bilan uning
sheriklari bugun tarqalishni, ertaga bamaslahat ish
koʻrishni ham muhokama qilishdi. Lekin Tarashaning
oʻzi: «Bugungi kun ketdi. Endi nimaiki boʻlsa avvalgi
oʻzimizni rejamizni bajaraylik», deb sheriklarining insu
jins oldidagi qoʻrquvlarini yenga oldi.

Bu yerda Nasriddinning yonidagi ikkinchi odamning
paydo boʻlishi esa ular uchun batamom kutilmagan
toʻsiq edi. Bosqinchilar yana bir oz muhokama qilib,
balki qishloqqa yaqin qolganda ikkovi ajralishar, degan
umidda ta'qibni davom ettirdilar.

Biroq umidlari puchga chiqdi. Ikki otliq qishloqqa
birga kirishdi. Itlarning basma-bas vovullashlari hamda
qorongʻulik ularni yutib yuborgandek boʻldi.

ULARNI YAXSHI BILAMAN

Yarogʻingizni tayyorlang, Afandim! — dedi Qalandar sardobaga yaqinlashgan paytda.

— Tayyor, — dedi Nasriddin xanjar bilan uchiga
qoʻrgʻoshin bogʻlangan qamchinini ushlab.

— Ularni yaqiningizga keltirmayman-u, ammo har
ehtimolga qarshi hozirlik koʻrgan tuzuk-da,— dedi qalandar orqaga bir qarab, oʻzining kuch-quvvatini chamalayotgandek. Ammo bosqinchilar orqada qolishgandi.

— Siz ham endi yotavorasiz, — dedi Nasriddin
Afandi.— Ular bugun meni nishonga olishgan, Abdukarimga tegishmas?

— Bilib boʻlmaydi Tarashani. Quruq qaytmaslik odati
bor. Abdukarimni yolgʻiz tashlash toʻgʻri emas.

— Esa, men ham siz bilan qaytaman, — dedi
Nasriddin jilovni tortayotib.

CASAIGANDIDAGAGADSI



— Toʻxtamang, toʻxtamang! Indamay ketavering!
Indamay ketavering! — dedi shoshib qalandar.

Bir oz yurishgach, izoh berdi:

— Men oʻzim uddalaydigan ish. Soʻzim — soʻz.

— Axir ular uch kishi. Siz esa dam olmagansiz.

— Ot ustida bir nafas mizgʻish menga yetarli.
Tarashaga kelsak, qoʻlidan nima ish kelishini bilaman.
Ular ham meni bilishadi.

— Xoʻsh? — dedi Nasriddin Afandi yoʻldan toʻxtamay.

— Lekin oʻzimni tanitmay turiboq basarlayman. Siz
xotirjam boʻling!

Qalandarning hamma gapida: «Aralashmang, meni
yerga uryapsiz!» degan ma'no bor edi. Keyingi jumlasida esa bu ohang ancha kuchaygandi. Nasriddin buni
tushunib, aytganlariga koʻndi.

Qalandar Nasriddinni kuzatib qishloqdan qaytib
chiqqanda Tarashaning toʻdasi shu yaqin orada ekanligini sezdi. Ular koʻrinmasdi-yu, chakalak va butalarning
orasidan uzuq-yuluq gaplari eshitilardi.

Qalandar yerga tushib, otiga tuyoq tovushi chiqarmaydigan maxsus tayyorlangan «poypoq»ni kiydirib
bogʻladi. Soʻng bosqinchilar ovozi chiqayotgan joyni
aylanib oʻtib, Abdukarimning uyi tomon yoʻl soldi.
Aslida u Abdukarimning uyi yaqinida pisib, boxabar turmoqchi edi. Lekin sardobaga yetganda toʻsatdan xayoliga: «Tarasha Afandining uyiga borsa-chi?» degan fikr
kelib toʻxtab qoldi.

Qalandar oʻylab turib bu gumonidan qaytdi. Chunki
Tarashaning shu paytda Nasriddin Afandinikiga borishi
g'irt kaltabinlik edi. Itlarning vovullashidanoq chorak
qishloq uygʻongandi. Qo`shnilar albatta yordamga
oshiqishadi. Ikkinchidan, gazandalar qalandarni hali
ham oʻsha yerda deb o`ylashadi. Buyoqdaligini ular hali
bilishmaydi.

Agar Tarasha tong otishini kutsa, unda shu sardobaga qaytib, tong ottiradi. Eng qulay joy shu yerd edi.

Shunday fikrga kelgach, qalandar otini sardobaning
ortidagi butazorning ichiga qoʻyib yubordi-da, qoplon
AAGAIoSHoLDRNGIGAISHI



dek asta yurib, Abdukarim mirshablarni kuzatgan kovakka yashirindi.

Uning asta yurishi bejiz emasdi. Oradan koʻp oʻtmay
Tarasha toʻdasining baland ovozda bo`g`ilgudek bahslashib kelayotganlari eshitildi. Ayniqsa Tarasha asabiy
edi. Uning «darmon dori» qabul qiladigan vaqti yaqinlashayotgandi. Bunday paytda undan har narsa kutish
mumkinligini qalandar yaxshi bilardi.

Sardobaga yaqinlashgach, ovozlari pasaydi. Biri kirib
xabar olib chiqdi.

— Hech kim yoʻq. Yolgʻizmiz, — dedi.

Bu Hasan gʻoʻla degan chapani edi. Bir oyogʻi ikki
enlik kalta bo`lgani uchun toʻlqin kesib suzayotgan qayiqqa oʻxshab sho'ʻngʻib-shoʻngʻib yurardi. Gʻoʻla laqabini esa boʻyi pastligiga qaramay, yelkalari nihoyatda
kengligi uchun olgan edi. Bosqinchilar otdan tushib,
charchoqdan «uf-uf»lagancha oyoq-qoʻ`llarini uqalab
sardoba oldidagi supaga oʻtirishdi.

— Ikkovini gumdon qilish kerak edi! — dedi Hasan
g“oʻla yana bahsni boshlab.

— Yonidagi kim, qanaqa odamligini bilmay-a!
Uchchovimizni gumdon qiladigan chiqsa-chi? — dedi
Doʻrildoq laqabli sherigi, doʻrillagan ovozda.

— Meni yakkama-yakkada gumdon qiladigan hali
onasidan tugʻilgani yoʻq! — maqtandi Gʻoʻla.

— Hoy! — Do'`ʻrildoq tutaqa boshladi. — Bizning
o`ljamiz elga taniqli odam! Buning ustiga bekning saroyidan chiqdi, bildingmi? Bek saroyidan! Ertaga hammayoq tasir-tusur boʻp ketadi!

— Hey, izingni yaxshilab supursang-chi, bekning
oʻzini ham gumdon qilsa boʻlaveradi. Shuni senga
aytishim joizmi?

— Menga qara, Tarashadan oladigan bir tangamni
odam oʻldirish uchun baylashmaganman.

— Nima uchun baylashgansan?

— Uch-toʻrt kun Tarashaning yonida yurib, birovga
doʻq qilish, birovni bir-ikki sob qolish uchun. Sen ham
shu. Bir tangaga menga ustozlarim odam oʻldir deb
ta'lim bermagan. Qimmatroq turadi u ish!

COIASHVDAMAIGAISH



— O'ʻrgildim ustozlaringdan.

Bu bahsga Tarasha aralashmadi. Charchoq, asabiylik
va omadsizlik tinkasini quritgani ustiga koʻknorining
xumori tuta boshlagandi. Hozir bir piyola qaynoq suv
boʻlsa-yu, ichiga dorisini ezib ichsa bas, dunyoda bundan boʻlak hech narsa kerak emas edi unga.

Uning ikkala sherigi esa bahslashaverib, janjallashib
ketishlariga sal qoldi. Hasan g“o“la oʻrnidan turib Doʻrildoqning yoqasiga yopishayotgan paytda. Tarasha aralashishga majbur boʻldi:

— O'tir joyingga! — baqirdi Gʻoʻlaga qarab. — Yoʻq,
yaxshisi, bitta suv opchiq!

Hech kimga soʻz bermaydigandek koʻringan Hasan
g'o'la darrov kirib sardobaning zarang kosasida suv
keltirdi.

Tarasha shoshilmay yonidan koʻ`knorisini chiqarib
lattaga oʻradi-da, keyin piyolaga soldi. Maromida ivitishga sabri ham chidamay ichdi. Soʻng sheriklariga
uzatdi. Sheriklari ham ichishdi.

— Eh, qani endi bir kosa qaynoq suvga ezsang, —
dedi Tarasha orada choʻkkan jimlikni buzib. — Mayli,
ichimdagi devni yarim soatga boʻlsa ham aldashga yetar.

Keyin xuddi shu gapni davomidek Gʻ“oʻlaga dashnom
bera boshladi:

— Sen Gʻoʻla — maqtanchoq, kallang ishlamaydigan
odamsan! Oʻljaning yonidagi kim, buni bilib qoʻysak
zarar qilmasdi. Shu, yaxshi ilg'olmadim-u, boyagi qalandarga oʻxshab ketgandek koʻrindi koʻzimga. Qalandarning oʻzini boʻlsa, ayniqsa ovozini, kimgadir oʻxshatyapman-ku, hozir miyam gʻovlab ketganidan eslolmayapman. Ikkinchidan-chi, G“oʻla, boʻg`izla, deb qozi aytdi.
Ertaga oʻzi shartta tutib oyogʻingdan osmasligiga kafil
boʻlasanmi? A?

— Toʻgʻri, toʻgʻri, qozini nayrangi oʻ-hoʻoʻoʻ! Ishonib boʻlarkanmi? Bizlarning qoʻl bilan dushmanini yoʻq
qiladi-da, keyin oʻzimizni tutib dorga...

— Jim boʻl! — dedi Tarasha Doʻrildoqqa. Keyin
masxaralab uning boyagi gapini takrorladi. — «Bir tangaga odam oʻ`ldirmayman, ustozlarim bunaqa ta'lim
bermagan!»



Do`rildoq pusib qoldi, Tarasha davom etdi:

— Men aytsam, oʻldiraverishing kerak! Hisob-kitobi
boʻlaveradi!

— Yoʻq, yoʻq, yoʻq, — dedi Doʻrildoq oʻrnidan turib
ketib. — U butunlay boshqa ashula. Unga ovozni tamom
boshqacha sozlash kerak!

— Ha, boʻpti! Unday sozlash uchun tangadan moʻlroq lozimligini o`zim ham bilaman! Endi bugun quruq
qaytmaymiz! Dehqonni bir jigʻini ezaylik, zora asosiy
oʻljamiz ham qaltirab qolsa.

— Boʻpti! Boʻpti! — deyishdi Tarashaning sheriklari
sevinishib.

Lekin ular shunday qarorga kelishlari bilan oyoqlari
ostidan «Ts-ss-shsh-ss!» degan ovoz chiqdi. Uchchovi
uch yoqqa sakrab turib, engashib yerga qarashdi.

— Pa-pa-padariga la'nat, n-naq ishtonimga kirib
olibdi-de, deb oʻylabman! — dedi sheriklaridan uzoqroqqa sakrab tushgan Gʻoʻla.

Tarasha bu ovozning chetdan kelganligiga darrov
tushundi. Atrofga olazarak boqarkan, koʻzlari uchta chinorning birida to`xtadi.

— A... — deb kimningdir otini aytmoqchi boʻldi-yu,
ammo sheriklarini choʻchitib yuborishdan qoʻrqib aytmadi. Boz ustiga oʻzi ham toʻla ishonmasdi miyasiga
kelgan fikrga. Chunki tovush vishillashga oʻtib, soʻng
yana «ss» deb tugardi. Buning kapcha ilon emasligiga
hozir hech kimni ishontirib boʻlmasdi. Jin ovozi desang
koʻnishardiki, odamnikiligiga ishonishmasdi.

— Hoy birodarlar, qalandar toʻgʻri aytgan, bugun jinlar qo“ziydigan kun shekilli. Tezroq shaharga ketaylik, —
dedi Doʻrildoq dagʻ-dagʻ titraganicha yigʻlamsirab.

— Jim boʻl! Jin shaharga kirolmaydimi? — jerkidi
Tarasha uchinchi chinordan koʻz uzmay. — Qani, buyoqqa, yurlaring!

Tarasha sheriklarini toʻplab, chinor tomon yaqinlasha boshladi. Uch-toʻrt qadam qo`yishgan edi, shunday orqalaridan yana «Tss-s-sh-sh-ss!» eshitildi. Uchchovi sakrab orqaga qarashib jonholatda ust-boshlarini
qoqa boshlashdi. Nazarlarida ilon egnilariga yopishgandek edi.

ФИООбОК Хе О06ОХ



Uchala sherik oyoqlarini tapillatib, egni-boshlarini
qoqib tugatmasidanoq, sardobaning ortidan boyqushning
sayragani, ketidan esa olis choʻl osmonidan mudhish
qahqaha eshitdi. Qahqaha boʻgʻiq, qarsillagan ovozda
boʻlib, odam emas, jin-alvastilarnikiga oʻxshardi.

Tarashaning sheriklari adoyi tamom boʻlishdi. Hatto
uning oʻzi ham g'ʻ'oʻldirab kalima keltira boshladi.
Muzdek terga botib, tili tanglayiga yopishgan chapanilar
besh-oʻn nafas qimir etmay turdilar.

Soʻng Tarasha oʻziga keldi-da, shitob bilan chinorni
aylanib oʻta boshladi. Daraxt tanasiga yopishgan butani
koʻrib, qoʻrqib ketdi, shu qoʻrquv ostida ikki-uch qilich
sermab uni chopib tashladi. Buta qulagach, kovakning
og`zi ochildi.

— Ha-a-a! Tutildingmi! — dedi u g“olibona baqirib.—
Mana senga! Mana senga!

Tarasha shunday deb kovak ichiga qilichini suqibsuqib oldi. Agar shu soniya qilichi birovning yarogʻiga
yoki qalqonga urilganda, u yana sevinib qiyqirmoqchi
edi. Tarasha oʻsha gʻazabi bilan ichkari moʻralab, yana
qilich sermadi. Lekin qilichi chinor tanasidan boʻlak
narsaga duch kelmadi.

Tarashaning boya tarqagan qo`rquvi birdan qaytib,
vujudiga mahkam yopishdi. Shu zahotiyoq yana boyagi
qahqaha eshitildi. Qahqaha goh sardoba ortidan, goh esa
yuqoridan kelayotganga oʻxshardi.

Chapanilarning esxonalari butunlay chiqib ketgandi.
Sigirning «moʻ-moʻ»lashiga oʻxshagan ovoz chiqarib,
otlariga yugurib borib minishdi-da, shunday qamchi
bosdilarki, jonivorlar yelday uchishdi, tuyoq ovozi ham
bir zumda tindi.

Qalandarning har xil ovozlarga taqlid qilib bu ovozlarning boshqa yerdan chiqayotgandek koʻrsatadigan
hunari bor edi. Qoʻlini karnay qilib uddalarmidi yoki
boshqacha usuldami, uni hech kimga aytmasdi. Hozir
ham ba'zi koʻzboylagʻichlar sirkda bu hunarni koʻrsatishadi. Bu hammaga nasib qilavermaydi.

Charchagan otlar oʻz-oʻzidan sekinlab qattiq hansiray boshlagandagina chapanilar hali ham yoʻl yurishayotganlarini eslashdi.



— Toʻxtanglar! — dedi Tarasha nafasi og`ziga tiqilgudek hansirab.

Oʻl desa oʻlgudek sheriklarining ixtiyori oʻzlarida
emasdi. Toʻxtashib, unga moʻltirashdi.

— Ketaylik, hoy, turmaylik! Tezroq bir odam isi bor
joyga boraylik, — yalindi Doʻrildoq chiyillagudek boʻlib.

-— Yoʻlni topish kerak! — dedi Tarasha qat'iyligi
ancha susaygan ohangda. — Dehqonning uyi shu atrofda shekilli, oʻtib ketmagan boʻlsak.

— Voy! Voy! Voy! Dehqon deydi-ya?! Tezroq olib ket
shaharga! Mayli, pulingni bermasang ham! Kerakmas! —
dedi Doʻrildoq zanchalish tovushda.

— Jim! Oysha xolangdan battar dod solasan-da!

Tarashaning bu baqirigʻi sherigini sal oʻziga keltirsada, bari bir dagʻ-dagʻ qaltirashi bosilmadi. Agar qayoqqa
ketishni bilganda, yolgʻizlikdan qoʻrqmaganda oʻziyoq
qochvorardi Doʻrildoq.

— Ogʻaynijon! — yalinishga oʻtdi u. — Umrim boʻyi
xizmatingni qilay! beradigan tilla tangangdan ham
kechdim! Shaharga obket!

— O`zingni bos, doʻstim! Oʻzingni bos! — Tarasha
sheriklariga yumshoq gapirib dalda bermasa boʻlmasligini tushundi. — Sardoba koʻhna joy. Jin-pin boʻlsa bordir. Bu yer choʻl. Hech narsa yoʻq!..

Xuddi shu payt allaqanday «Vof-vof!» degan ovoz
eshitildi.

Chapanilar bir sakrab tushishdi.

— It-ku, bu! Dehqonning uyi. Ketdik!

Tarashaning boyagi ichgan dorisi pakkaga bormagan,
yana ichi tatalab betoqat bo`la boshlagandi.

Lekin sheriklari uning xitobidan qimir etishmadi.
Gʻoʻla tiliga tirsak chiqqandek indamas, Doʻrildoq esa
tinmay shivirlab kalima keltirardi.

— Hayda! — dedi Tarasha baqirib. — Yurakdan ham
bor ekan oʻzi, a, G“oʻla? Otning kallasidek?!

Sheriklari unga indamay ergashishdi.

Abdukarimning qoʻrgʻoniga yaqinlashishganda itning
vovillashi zoʻraydi. Odam ovozi, taqir-tuqur ham eshitildi. Nasriddin Afandi boya ketishayotganda Abduka
ФИУООбО  Х27о ООбеХ



rimga bugun ogoh boʻlish kerakligini, oʻzi ham yordam
berishini uqtirib oʻtgandi.

Abdukarim oʻzi ham oʻsha kungi voqeadan keyin
qaynisini olib kelgandi. Yigirma yashar qoruvli qaynisi
buqaniyam qulatadigan choʻ“qmor ushlab, bir uyum saralab taxlangan toshning oldida shay edi. Zubayda ham
tomdagi pichanning oldida shunday tosh uyumi bilan
tayyor turardi. Bolalarni yertoʻlaga yashirishgandi.

Chapanilar qoʻrg'ondan yigirma qadamcha narida
toʻxtashdi. Ular ham koʻpni koʻrgan odam bo`lganliklari
uchun ehtiyotkorona harakat zarurligini sezishdi.

Tarasha bilan Abdukarimning oʻrtasida soʻz ketdi:

— Hey, Abdukarim!

— Ha, nima deysan?

— Aytganni bajardingmi? Qaerda ekan?

— Bilmayman. Menga aytmadi.

— Hozir uyingga oʻt qoʻysam, esingga tushadimi, isqirt?

— Yaqinlashma, boshingni majaqlab tashlayman.

— Hey, meni bilasanmi? Odamning joni menga
chivindek gap.

— Afsuski, bilmayman. Bilsam topib gaplashardim.

Abdukarimning bu gapidan keyin Tarashaning sheriklari ham batamom oʻzlarining bosqinchi qiyofalariga
qaytishdi, chunki ular jin emas, rosmana odamga uning
oʻjarligiga qarshi turardilar.

— Men orqadan aylanib oʻtib, bir jonini kirgizay! —
dedi Gʻoʻla otini burib, soʻng boʻralab soʻkindi.

Tarasha avval chaqmoqtoshni, soʻng hamisha teriga
oʻrab olib yuradigan bir parcha moyli paxtani oldi-da,
yogʻoch sugʻurish uchun boʻgʻotga yoʻl oldi.

Xuddi ana shu lahzada osmondan tushganday mudhish qah-qaha yangradi.

Qoʻrgʻondagilar ham, tashqaridagilar ham dahshatdan serrayib qolishdi. .

— E-e! — dedi tobora betoqat boʻlayotgan Tarasha
boʻkirib. — Azroil kelsa ham oʻt qoʻyaman bu isqirtga!

Tarasha shunday deb boʻgʻot tomon yoʻnalgan edi,
oti oʻzini ilkis osmonga otib qattiq kishnadi-da, olib



qochdi. Gʻ“oʻla bilan Doʻrildoq ham uning ketidan juftakni rostlab qoldilar. Tarashaning otiga qorongʻulik
ichidan tosh kelib tekkandi. Bir zumda chapanilar nomnishonsiz tumtaraqay boʻlib ketishdi.

Toshni qoʻrgʻ“ondan otishmagandi. Qo`rg`ondagilar
ham shayton qahqahasidan qaltirab qolgandilar. Zubayda tomda, Abdukarim bilan qaynisi esa tosh uyumi
ustida bir-biriga suyanib kalima keltirishmoqda edi.

Qaroqchilar ketib, oradan ancha vaqt oʻtgach,
Abdukarim bilan qaynisi ikkovlashib tomdan Zubaydani
olib tushdilar. Ayvonda pisib, shivir-shivir gaplashib
oʻtirishganda tashqaridan: «Abdukarimjon!» degan birovning ovozi eshitildi. Ular etlari jimirlab battar pisishdi.

— Abdukarimjon! Qoʻrqmang, biz Nasriddinning
doʻstlarimiz, — qalandar ham oʻzini yashirish uchun,
ham qoʻrgʻondagilarga madad boʻlishi uchun koʻpchilik
nomidan gapirdi:

— K-kimsiz? Jinmisiz, odammisiz? — soʻradi Abdukarim oʻtirgan joyida ovozi boʻgʻilib.

— Odammiz, odammiz, — degan javob keldi kulgi
ovozidan keyin. — Nasriddin Afandining odamlarimiz.

— K-kiring b-buyoqqa.

— Xavotir olmay yotinglar, xopmi? Qaroqchilarni
quvgan bizmiz.

— Kiring buyoqqa! — Abdukarim dadillanib oʻrnidan
turdi.

— Biz shu atrofda boʻlamiz. Hech narsadan qoʻrqmanglar. Xayr!

Abdukarim darvoza oʻrnidan asta bosh chiqargandi,
choʻl qorong£ʻiligidan boʻlak hech narsa koʻrmadi. Qizigʻi
shuki, it ham indamay yotardi.

Qalandar Abdukarimni tinchitib, doʻstlarini bugun
hech kim bezovta qilmasligiga komil ishonch bilan shahar tomon yoʻl oldi. Jinlar qoʻziydigan tun hademay
tugaydiganga oʻxshardi.

Abdukarimning uyidagilar g`ira-shira tong otguncha
uxlashmadi. Jinlar, alvastilar haqida gaplashib, Nasriddin Afandining sehrgarlar orasida ham tanishlari borligiga qat'iy ishonch bildirdilar. Shu fikr ularga dalda
boʻldi.



жижж

Nasriddin bazmdan chiqib ketgach, qoziga ichi achib
oʻtirgan Baroqxon bilan imom bekka ginaxonlik qilishga
tushishdi. Ular bu yerda raisning oʻtirganini ham hisobga olishmasdi. Eslatganimizdek, rais mansabdorlarning
xatti-harakatlarini kuzatib yurish uchun podshohlik
tomonidan belgilanardi. Hozirgi vaziyatda qozini tergashi va oxir-oqibatda unga qarshi biron chora tadbir
koʻrilishiga bosh-qosh boʻlishi lozim edi. Chunki qozi —
Muhsin guppi va mirshablarni jazolash oʻrniga, oʻzi
ularning firibiga qoʻshilib ketgandi. Lekin rais indolmay,
«devor qayoqqa agʻdarilarkin», deb kutishni va uni yiqilayotgan tarafga itarishni ma'qul koʻrdi.

Bek buni sezib, qiyin ahvolda qoldi. Boʻlajak qaynotasi — Nozlining otasi bilan imomning faqat hamshaharlik, hamtovoqlik nuqtai nazaridan turib, qozining
yonini olayotganlari notoʻgʻriligini bilardi.

— Birodarlar, — dedi bek mayin jilmayib. — Axir
qoziga qarshi biron fitna toʻqilayotgani yoʻq. Hurmatli
qozikalonimizning oʻzlari qazigan choh-ku! Shundaymi?

— Ha, endi bir hazil qilmoqchi boʻlibdilar-da, —
dedi imom ishshayib. Bek uning gapini kesgandek
davom etdi.

— Nasriddin Afandiga hazil qiladimi, axir? Tadbir-u
soʻzamollikda elga tanilgan, shahanshoh huzuriga kirib
chiqadigan odamga-ya?

— Hech ishongim kelmaydi, choʻntagida hemiri yoʻq
shu kelgindining shunaqa odamligiga! — dedi Baroqxon
oʻtirgan joyida bir qoʻzgʻolib qoʻyib.

— Xuddi ana shu — hech kimning ishonmasligi
Nasriddin Afandiga choʻ“ng qurol boʻlib xizmat qiladi.

Bekning uchala suhbatdoshi tushunmay unga qarab
qolishdi.

— Mana, qozini oling! — dedi bek izoh berib. —Yoki mening garovda boy berganimni!

— E, bular oddiy gap-ku! — Baroqxon qoʻl siltadi.

— Biz bilan siz oʻtgan ishning ketidan qarab, oddiy
deyapmiz. Biroq qoziga oldindan ham hech narsa
koʻrinmagan... Shuning uchun hokimona tadbir koʻ


rish — viloyatimiz sha'niga yaxshilik olib kelmaydi. Biz,
Nasriddin Afandi har baloni eplaydi, deb tayyor tursakkina u bilan bas boylashishimiz mumkin. Boz ustiga,
menga ishoninglar, u Kumushkentda uzoq qolmaydi.
Jurjonga ertami-kechmi joʻnavoradi.

Bekning bu gaplaridan keyin Nasriddin oʻtirganlarning koʻz oldida butunlay boshqacha tusda gavdalandi.
Bir oz sukutdan keyin Baroqxon boʻlajak qaynota sifatida erkalandi:

— Bek hazratlari, xudo nasib etsa, mana, qarindosh
ham boʻlarmiz...

— Tashakkur!..

— Qutlugʻ boʻlsin!

— Ofarin!

Bu uch sevinch xitobidan keyin Baroqxon davom
etdi:

— Sizdan shahrimizning barcha obroʻli kishilari
nomidan bir iltimos etsam: shu ishni bosti-bosti qilib
berasiz...

— Xoʻp boʻladi, ota!

Ota degan murojaatdan baralla kulgi koʻtarildi. Bek
boshini qisqa egib, loʻnda soʻz berdi:

— Ertagayoq koʻnglingizdagidek hal boʻlajak!

жжж

Ertasi ertalab qozikalon o`z yaqinlarini yigʻdi. Eshik
tashqarisiga poʻk bo`lsa-da, lekin barzangi chuhrasiga
odam kiritmaslikni tayinladi. Kechagi kun va tun
voqealari bayonini eshitdi. Tarashaning arzi holidan
50718 Muhsin guppi, ikki mirshab va Tarashaning oʻzi
aybdor kishilardek, moʻltirab qozining ogʻziga tikilishib
oʻtirishardi. Bu ishga botib qolganidan dargʻazab qozi,
hech kimni koʻrarga koʻzi yoʻq, ayniqsa, Guppini gʻajib
tashlashga tayyor edi. Qani endi bir xoʻrsinib uygʻonsayu, bularning bari tush boʻlib chiqsa!

— Bekning odami emasmidi? — soʻradi qozi qalandarni nazarda tutib.

— Yoʻq, taqsir, bekning uchta yasovuli darvozadan
qaytdi.



— Hech boʻlmasa kimligini aniqlamaysizmi? Sizni
boshqacha odam deb eshitgandim. Bola-chaqani tashlab
40"увапдал keyin buyogʻini eplash kerak-da! Bu
Muhsinboy sizga ishonib yuribdi! Men aytdim oqshom
nima qilishni! Yo bekning buyurganidek, shariat
boʻyicha jazoga tortvoraymi?

Tarashaning chapaniligi tutib shart oʻrnidan turib
ketdi.

— Doʻq urmang, qozikalon! Bilganingizni qiling.
ammo doʻq urmang.

Qozikalon xatosini tushunib, indamadi. «Bunga oʻxshaganlarni zindonga solsang ham hoʻkizga oʻxshab
boʻyin egmaydi».

Qozining past tushganini koʻrib Tarasha gapida
davom etdi:

— Sizni aytganingiz Muhsinboyning bergan puli
bilan bitmaydi. Undan keyin sheriklarim qoʻrqishdi.
ishni bajarsak, ertaga oʻzimizni dorga osishadi, deb.

Bu shamadan qozi yalt etib bir qarab qoʻydi.

— Ha! Nega indamaysizlar? — dedi u mirshablarga
va asosan Guppiga qarata. — Biron chora oʻylab topish
kerak?! Aks holda isi chiqib ketib, sharmanda boʻlishim
qolibdimi ellik tanga uchun?

Hech kimdan sado chiqmagach, qozi davom etdi:

— Buning ikkita yoʻli bor, Muhsinboy! Yo
Nasriddinning aytganiga koʻnasiz, yoki...

Qozikalon oʻrnidan turib, tokchadagi qulflogʻliq qutilardan birini ochdi. Guppi bergan hamyonni oldi-da,
obkelib oʻrtaga tashladi.

— Mana bu aqchangiz. Qirq tanga. O`ʻntasi xarajat
talab boʻldi. Keyinroq olasiz. Qani, — dedi qozi mirshablarga, — sizlar ham chiqaringlar!

Mirshablar birin-sirin hamyonlarini tashlasharkan.
poʻng£ʻillashdi:

— Bizlar ham sardobaning oldidagi va'da boʻyicha
besh tilladan oldik.

— Yoki, — dedi qozi uchta hamyonni Guppiga
surarkan, chala qolgan fikrini ulab, — mana shu sakson
tillani olib, bu kishi bilan boshqatdan gaplashasiz. —



Qozi Guppiga Tarashani koʻrsatdi: — Ammo-lekin men
qoʻlimni yuvib qoʻltiqqa urdim...

Oraga jimlik choʻkdi. Qozi bu gapi bilan nainki oʻzi,
balki mirshablarni ham chetlashtirgandi. Muhsin guppi
yigirma tillaga kamaygan puli bilan boʻynini eggancha
yolgʻiz qolgandi. U oʻzining pullari bilan qarzdorlarining
qarzini to“larmidi yoki yana Tarashaga yondosharmidi
noma'lum, ammo shu soniyada Nasriddin Afandi kirib
kelib voqeani jadallashtirib yubordi.

Eshikka posbon boʻlib turgan chuhra qalandarning
bir siltab tortishidan hiq-hihlab, yoʻl toʻsish uyoqda
tursin, gapirolmay qolgandi. Qalandar Nasriddinni kiritib yuborib, oʻzi chuhraning oldida turdi.

— E, jamoa jam-ku! — dedi Nasriddin hammaga birbir qarab, soʻng Tarashaning roʻparasiga keldi. — Faqat
sizni tanimayapman! Ha, Abdukarimni xonavayron,
qizchasini duduq qilib qoʻygan qaroqchi siz boʻlsangiz
kerak, a?

— Og'zingizga qarab gapiring, mulla Nasriddin! —
dedi Tarasha xezlanib.

— Xoʻsh? — dedi Nasriddin Tarashani bir tiyinga
olmay qoziga yuz oʻgirdi-da, unga yaqinlashdi. — Endi
nima qilamiz?

— Nasriddinxoʻja, — dedi qozi vazminlik bilan qat'iy
ohangda. — Meni bu ishga aralashtirmang! Agarda yana
bir marta qoʻl yugurtirsangiz, siz bilan boshqacha
gaplashaman!

— Qanaqa gaplashasiz? Oʻzingiz yozib bergan vakolatnoma boʻyicha ish tutyapman. Ahmad tarasha doʻq
qilsa, siz doʻq qilsangiz! Men qayoqqa boray?

Qozining achchigʻi chiqqan boʻlsa, Nasriddinniki
ham undan kam emasdi. Qozi ming ogoh boʻlmasin,
Nasriddin chaqqonlik qilib, uning quloq-chakkasiga shapaloq tortdi.

— Bas qiling maynavozchilikni! — dedi qozi chayqalib ketib, soʻng Tarasha bilan mirshablarga baqirdi: —
Ushlanglar! Bosinglar! Hoziroq hujjatini tortib olinglar!

Nasriddin esa jahli battar chiqib uning koʻkragiga
kalla qoʻyib yiqitdi, qozi yiqilgan joyida baqirib buyurar
di:



— Hoziroq bosinglar! Muhsinboy, siz ham qarab turmang! Bosinglar, hammangizning jinoyatingiz bosiladi —
hujjatni olsanglar!

Bu gapdan dalda olgan Guppi, Tarasha va mirshablar
Nasriddinni oʻrab ola boshlashdi.

— Qo'ʻllaring kesiladi! Men oʻgʻri pashshalarni
oʻldiryapman!

Nasriddinning bu xitobidan keyin toʻrtovlon ikkilanib
toʻxtashdi. Qozi yana baqirdi:

— To'ʻrttovingizni ham jazoga tortaman! Asalni
oʻgʻirlab, meni ham chalgʻitdilaring! Oʻgʻri qilaman
hammangni!

Shundan keyin Guppi boshliq toʻrtovlon Nasriddinga
yopishishdi. Nasriddin chap berib, belbogʻidan qamchinini chiqardi-da, «Hoji Sattor!» deb chaqirdi.

Eshik tashqarisida turgan qozining chuhrasi yana bir
siltanib tashlandi-da, qozixonaga, «shu yerdaman,
Afandim!» degancha qalandar kirib keldi.

— E-ha! — dedi Tarasha tishlarini g'ijirlatib.

— Ushlanglar uni ham! — baqirdi qozi. — Gazandaning basharasini koʻraylik! Soqolini yulinglar!

Busiz ham Tarasha qalandarga bostirib kela boshlagandi. Qalandar xuddi pastdan don hovuchlab olayotgandek, Tarashani belbogʻidan ilib otdi. Tarasha orqama-orqa kelayotgan Nodir mirshabning koʻkragiga
oʻtirib qolib, ikkovi ag`darildi.

— Xoʻsh! Kim yana basharamni koʻrmoqchi? —
soʻradi qalandar momaqaldiroqdek ovozda.

Qozixonada ana shu mojaro boʻlib turgan paytda
eshik tashqarisida arang oʻziga kelib, yana soqchilikdan
oʻrin olgan qozining chuhrasida oldida uchta bashang
kiyingan qilichdek yigitlar paydo boʻldi.

— Sabr qilinglar, boyvachchalar! — dedi chuhra
koʻkrak kerishga bazoʻr kuch topib.

Lekin «boyvachcha»larning ikkitasi uni ikki tomonidan ushlab, indamay bir chekkaga tortdi, uchinchisi
esa miyigʻida kulgancha kirib ketdi.

Chuhra: «Hoy, musulmonlar!» deb ogʻiz ochgandi:
«Jim boʻl, galvars! Bek hazratlari bu!» degan luqma unini
oʻchirdi. Chuhra qoʻrqqanidan oʻtirib qoldi.



Ichkariga kirgan bek Nasriddinning xitobini takrorladi:

— E-ha! Jamoa jam-ku!

Hamma ta'zimga bosh egdi.

Bek yig`ilganlarga bir-bir koʻz yugurtirdi-yu, qozining soʻrisiga oʻtib suyandi-da, qoʻllarini koʻkragiga chalishtirdi.

— Nasriddin Afandi, beri keling!

Bek shunday deb, «boshqalarni yoʻqoting», ma'nosida qoziga iyak qoqdi.

— Boringlar, sal turib kelasizlar! Boringlar,
chiqinglar! qozi qoʻllarini silkita-silkita xonadagilarni
quvib chiqardi.

— Nasriddin Afandim! — dedi bek kulgisini qovoq
uyub yashirgancha. — Hurmatli qozikalonni avom xalq
qatorida urib, quvib yurishingiz toʻgʻri emas!

— Urganim yoʻq. Hurmatli qozikalonga qoʻl tekkizganim yoʻq, — dedi darrov Nasriddin jilmaygancha teztez gapirib. — Mana, ishonmasangiz, oʻzlaridan soʻrang!
Qozikalon, men sizga biron marta boʻlsin qoʻl yugurtirdimmi?

— Toʻgʻri aytyaptilar! — dedi qozikalon yerga qarab.

— Ana, koʻrdingizmi?

Nasriddin jilmaygancha bekka termildi.

— Yaxshi! Yaxshi!

Bek endigi safar kulgisini yashirish va qozini mulzam
qilmaslik uchun moʻylovini qayta-qayta silashiga toʻgʻri
keldi.

— Yaxshi, — dedi u yana takrorlab. — Qozikalon! Bu
ishinglar nimaligini yaxshi bilmayman-u, ammo shu
bugundan ertaga oʻtmasin!

— Xoʻp boʻladi, hazratim!

Hozir toʻrt navkarni yuboraman. Nasriddin Afandimga qoʻshing-da, bularning koʻngillaridek ishni hal
eting! Da'vogarni toptiring! Chuvalib ertaga oʻtmasin! Men imom bilan... ihm... Baroqxonga soʻz berganman.

— Xoʻp boʻladi, taqsir!
— Bozordagi ana u xotinning masalasi ne boʻldi?



— Qochibdi shekilli, izlab topolmayotirmiz! — dedi
qozi Nasriddinga bir qarab olib. — Hech yerda yoʻq!
Lekin hamisha yodimda!

— Diqqatingizdan qochirmang!

Bek oʻrnidan turdi. Nasriddin bilan qozi ta'zimda
bosh egdilar.

— Ko`chib oʻtish qachon endi? — soʻradi bek homiyona ohangda.

Nasriddin qoʻlini koʻksiga qoʻydi:

— Xudo xohlasa yaqin kunlarda. Uy uchun ming
tashakkur! Bugungi yordamingiz uchun ham.

Bek tashakkurlardan qochgandek eshik oldiga bordi.
«Xayr, omon boʻlinglar!» dedi-da, chiqib eshikni yopdi.

Nasriddin bilan qozi bir-birlariga qarab qoldilar.

жжж

Shu kuni kechqurun Laylakning oqsoqoli nafasi
boʻgʻziga tiqilib, qishloq ahlini machitning oldiga
toʻpladi. Shaharning qozikaloni, bekning toʻrtta navkari,
boʻzarib ketgan Muhsin guppi, hamishagidek jilmayib
turuvchi Nasriddin Afandini hay'atda koʻrgan xalq hayron. Qozikalon xuddi bu ishlarni oʻzi uyushtirgandek,
hamma narsaga bosh-qosh boʻlib turardi.

Yigʻinning qanday oʻtganini batafsil gapirib, sizni
zeriktirib o'tirmaymiz. Shunisini aytib qoʻyaqolaylik-ki,
bunaqasi kam boʻladi. Bu majlisdagi voqealarni qishloq
ahlining ikki-uch avlodi gapirib yurgan. Birinchi avlodi
kim qatnashgani-yu kim nimani deganiganicha, Muhsin
guppidan kim qancha qarz-u qancha yerini undan oʻsha
kuni qaytib olganigacha batafsil gapirishgan. Ikkinchi
avlod faqat Nasriddin Afandi, Muhsin guppi va
oʻqariqning umum jamoa mulki boʻlganini eslashgan.
Uchinchi, toʻrtinchi avlodlar esa faqat oʻqariqni xalqqa
oʻtganini gapirishardi-yu, oʻsha majlisda Nasriddin
Afandi ham qatnashgan deyishardi. Lekin bu oʻsha
mashhur Nasriddinmi yoki boshqami — aniq bilisholmasdi. Toʻgʻrisini aytganda, oʻsha Nasriddin deyish
ularga shakkoklikdek boʻlib tuyula boshlagan.

Majlisdan keyin oradan ikki haftadan koʻproq vaqt
oʻtdi.



Muhsin guppi arig'idan hamda yarim qishloqning
xoʻjayinligidan ajralib, uydan koʻchaga chiqmay koʻkragini zaxga berib yotardi. Odamlar orasida Muhsin guppi
koʻchib ketarmish degan gap ham oraladi. Ana shunday
kunlarning birida uni Nasriddin chaqirib keldi.

— Ha?! — dedi Guppi oʻqraygancha toʻng£illab.

— Muhsinboy, sizni koʻchib ketmoqchi deb eshitdim...

— Sizga nima?!

— Siz koʻ“chmang, chunki men ketyapman!

— Menga nima?!

— Shu bogʻimni sotmoqchiman! Narxini ot bilan
tuya qilib o'tirmayman. Oʻn-oʻn besh tanga — yoʻl xarajati chiqsa bas.

Muhsin guppining toʻngligiga darz ketdi. Lekin shu
zahotiyoq yana bir nayrang boʻlmasin deb boshqatdan
qovoq uydi. Qora bulut orasidan bir moʻralab yana
yoʻqolgan quyoshdek edi bu darz.

— Yoʻq, astoydil gapiryapman! Guvohlar, oqsoqol
ishtirokida tilxatminan bitiramiz.

Muhsin guppining yuzi yana jindek yorishdi. Bir
nuqtaga tikilgan koʻzlari yana olma-kesak tera boshladi.

— Ihm, — dedi tomoq qirib orqasiga tisarilarkan. —
Qani ichkariga kiring!

— Yoʻq, — dedi Nasriddin, — hozir ikkimiz oqsoqolning yoniga birga boraylik. Guvohlar topaylik.
Odamlar ikkimizni koʻrib yarashibdi deyishadi, gap-so'z
kamayadi...

Muhsin guppi yalt etib qaradi. Shu soniyada u
Nasriddin Afandining qanchalik bagʻri keng, koʻngilchan
odamligini koʻrdi. Uni juda yaxshi koʻrib ketmasa-da,
gapiga kirsa obro“ topishini tushundi.

— Nechuk qaytyapsiz? Shu yerda yashayvering!

— Endi, katta shaharga oʻrgangan kishi qishloqda
zerikarkan. Undan keyin ikkita jujuqni tashlab kelganmiz. Sogʻindik!

— Shundaymi? Ha, nechchi pul deysiz endi hovlingizni?



— O`n ikki tanga. Oʻzingiz bilasiz, tagli-tugli odamlarning qoʻrgʻoni. Koʻp fayzli joy.

— Yuring, — dedi Guppi battar sevinib. — Oʻn besh
tanga beraman.

Ikkovi yonma-yon oqsoqolnikiga qarab ketishdi.

Oradan yana ikki hafta oʻtgach, azonda Kumushkent
darvozalaridan oʻttiz-qirq kishilik karvon chiqdi. Boshqa
yurtlarning savdogarlari oʻz vatanlariga qaytardilar. Ular
orasida kumushkentlik faqat uch kishi bor edi. Nasriddin
Afandi, xotini va qalandar. Qalandarning unga juda ixlos
qoʻyib qolgani Nasriddinning oʻzi uchun ham kutilmagan voqea boʻldi. Birga olib ketishni, hamisha birga yurishni tavallo qildi. Yoʻq deyishga Nasriddinga imkon
ham bermadi. Endi bu qalandarning Abdi oppoq ekanligini ochiq aytib qoʻysak boʻlaveradi. Lekin hali ham
libosni tashlamay, soqol yopishtirib yurgani uchun
qalandar deyaverishga toʻgʻri keladi. Karvondagilar ham
qilich, kamonini koʻrib uning qalandar emasligini tushunishardi-yu, ammo aslida kimligini bilishmasdi. Toʻg`risini aytganda, u Nasriddin Afandi bilan birga boʻlmaganda xavfsirab, karvonga ham qo`shmasdilar. Lekin
keyinchalik roʻy bergan bir voqea tufayli karvondagilar
uni tavob qilishga ham rozi edilar. Ammo bu sal keyinroq sodir boʻldi.

— Endi qachon jandangizni yechasiz? — soʻradi
Nasriddin Kumushtkentdan xiyla uzoqlashishgach.

— Hali vaqt bor! — deb javob berdi qalandar atrofga
sinchiklab tikilib.

— O`zi nega kerak shu niqobingiz?

— Qilgan ishlarimning zahmi oʻgʻlimga tegishi
mumkin. Niqobimning esa farzandi yoʻq.

Qalandar kulib gapining davomini hazilga burgandek
boʻldi.

— Niqobning mana shu otidan boʻlak hech vaqosi
yoʻq.

— 0t ham yigitga yordek gap. Yaxshi ot ekan!

— E, buni yuzta otga alishmayman! — Qalandar ot
yolini mehr bilan siladi.



Shu bilan suhbat tugadi.

Kun tikkaga kelganda yoʻl baland adirlar oʻrtasiga
tushdi. Bu paytda karvon shahardan ancha uzoqlab ketgandi. Odamlar olis safarda uchrashi mumkin xatarlar,
qiyinchilik haqidagi xayollarga berilib, ham bir oz toliqib indamay yerga qarab ketishardi. Shuning uchun
ham ikki tarafdagi adirga, ikki tarafdan chiqib kelgan
yigirmatadan qirqta otliqni tezda koʻrishmadi ham.
Bular qaroqchilar edi.

Qaroqchilar biri qiyqirib ishora bergandan soʻng
ikkala toʻda baravar qiyqirgancha, qilich va nayzalarini
yalangʻochlab yopirilib kela boshladi.

Karvon tahlikaga tushdi. «Qurol shaylang!» «Saflan!»
degan buyruqlar, «Voydod, kunimiz bitdi!» degan
ayyuhannoslarga aralashib ketdi. Qurollanib jangga tashlangan besh-olti yigitni oʻnta qaroqchi qurshab oldi.
Qaroqchilarning qolgani karvonni oʻrtaga olib, atrofda
quzgʻundek izgʻisharkan, «hammang yerga yot», deb
baqirishdi. Karvondagilarning aksari yerga yotib olishdi.
Jang qilayotganlardan ikkitasigina uzoqroq urishishdi.
Lekin hademay, ulardan ham biri yiqildi. Ikkinchisi esa
qochdi. Qaroqchilar uni quvib, adir orqasida yoʻqolib
ketishdi-da, sal turib, tutolmay qaytib kelishdi.

Toʻdaning boshligʻi Qosim qaroqchi edi. Qirq yoshlardagi, mosh-guruch soqolli bu kishining koʻzlaridan
sovuq oʻlimning nuri taralib turardi.

— Hammang oʻtir! Karvonboshi omonmi? — dedi u.

Yotganlar asta oʻtirib oldilar. Karvonboshi: «Men!»
deb ovoz berdi.

— Tur! Odamlaringni sanab chiq! Nechta qoldi,
nechta qochdi?

Karvonboshi dag'-dag“ titragancha tirik va oʻliklarning aft-basharasiga qarab sanab chiqdi.

— Sohib! Ikki kishi qochibdi!

— Yaxshilab sana! Bir kishi qochgan chiqar?

Chunki bir kishi qochganini hamma koʻrgandi.

— Sohib, oʻttiz olti kishi edik, yigirma toʻqqizta
qolibmiz. Beshtasi oʻlgan. Bir jurjonlik savdogar yigit-u
bir qalandar qochibdi.



Qosim qaroqchi otda turgancha besh-o“n qadam olislashdi-da, karvonboshini chaqirdi.

— Kim ozgʻin-u kim semiz? Nahang bormi? Xizmat
qilsang omon qolasan!

Qosim qaroqchi nahang deb, mansabdor va juda
katta zamindorlarni soʻragandi.

— Sohib, jonim qoʻlingizda, nahang bor-yo`qligini
bilmadim. Bir zaifalik sayyoh bor, ikkinchisi — qalandar, qochibdi. Qolgani savdogar.

— Zaifalik? Qani u? Kim u?

— Nasriddin Afandi.

Qosim qaroqchining jagʻ-paylari o`ynab ketdi. Chunki u guvoh qoldirmoqchi emasdi.

— Unga ayt, tezroq ketsin!

— Sohib, menga ham ruxsat bering! Ularni obketay.

— Sen shoshma! Zaifalikni joʻnatgach, boshqalarni
yechintir. Yalang“och qoʻyib yuborarkan deb ayt!

Oʻttiz yoshlardagi qotma karvonboshi Nasriddindan
boʻlak hammani oʻldirishmoqchi ekanini tushundi. Dod
degancha Qosim qaroqchining uzangidagi oyogʻiga yopishib oʻpa boshladi.

Meni qoʻyib yuboring, sohib! Aytgan joyingizga boyboy karvonlarni olib boraman! Itingiz bo`laman!

Qosim qaroqchi turtib yuborgandi, u tizzalab qoldi.

— Sen avval Nasriddin Afandini joʻnat, keyin
gaplashamiz! — dedi Qosim qaroqchi va gapini ikki
qildirmaslik uchun qilichini yarim sugʻurdi.

Karvonboshi garang ahvolda koʻzlari bilan Nasriddinni izlay boshladi.

Shu soniyada qir tarafdan «Ey Qosim!» degan ovoz
eshitildi. Hamma oʻsha tomon qaradi. Ikki yuz qadamcha masofada, qirning tepasida qalandar turardi. Koʻmkoʻk osmon ostida uning qop-qora ot ustidagi gavdasi
chizilgan suratga oʻxshardi.

— Ey Qosim! Agar bittasining tuki to“kiladigan boʻlsa
soqolingni yulaman! Karvonni tashla-da, ket!

Shunday jimlik choʻ“kdiki, qovjiragan oʻt-oʻlanlarning
shamolda shitirlashi eshitildi. Esankirash tugagach.
Qosim qaroqchi toʻdasiga koʻz yugurtirib, kerakli



odamni topdi-da, bosh irgʻadi. Toʻdadan olti kishi ajralib chiqib ot qoʻyishdi.

— Tirik tutib kellaring marazni! — baqirdi Qosim.

Olti qaroqchi tepaga oʻrlab yaqinlasharkanlar, qalandar ketma-ketiga kamondan ikki oʻq uzib ulardan ikkitasini qulatdi-da, qir ortida yoʻqoldi. Toʻrt qaroqchi uni
quvib ketishdi.

Qosim ikki qurbonga zarracha ahamiyat bermadi. Qir
tarafdan koʻzini uzmay turgan bandilarga oʻzi murojaat
etdi:

— Nasriddin Afandi! Siz hamma mol-mulkingizni
olib bu yerdan keting! Qolganlar jami pulini, taqinchoq
va erkatoshlarini' bir joyga toʻplasinlar. Moʻyna,
tikalarni? ikkinchi joyga!

Qosimning oldiga qop-qora, baland boʻyli qaroqchi
yaqinlashdi. Bu qaroqchilarga kuni kecha qoʻshilgan
Ahmad tarasha edi.

— Sardor! Nasriddinga katta oʻlpon olish mumkin! U
bekning qadrdoni.

— Sen qaydan bilasan?

— Og'ʻiz-burun o`pishib suhbat qilganini oʻzim koʻrganman.

— Yoʻqol, Tarasha! Mening bek jigʻiga tegadigan
kuchim yoʻq.

Tarasha hurkib nari ketdi. Nasriddin toʻpolonda
sochilib ketgan buyumlarni toʻplab, xotiniga suv-puv
ichirib, oʻziga keltirib boʻlguncha xiyla vaqt oʻtdi. Karvondagilar ham qoʻrquvdan va jon shirinligidan asta-asta
qaroqchining buyrugʻini bajarardilar.

— Ey Qosim!

Qaroqchi sapchib tushib, qir boshiga qaradi. U yerda
xuddi boyagi-boyagidek, hech narsa bilmagandek qalandar turardi. Olti odamining bekordan-bekorga gumdon
boʻlganini tushungan Qosim qaroqchining koʻzlari qinidan chiqib ketdi.

— Qosim, har bir yigitingga bir tilladan ol-da, karvonni tashlab ket!

' Erkatosh — qimmatbaho tosh.
?Tika — gazmol, mato.

COZDASHIDAAGAINSH



— Kimsan sen, hoy? — soʻradi Qosim.

— Javonmardlardanman! Otim Hoji Sattor!

— Ey Hoji Sattor! — dedi gʻazablanib Qosim qaroqchi. — Axir men ham boylarni talayapman-ku! Javonmard boʻlsang menga qo`shil!

Ana shu gap-soʻz davomida vaziyatni toʻgʻri tushungan Nasriddin ikki ot va bir tuyada asta joʻnab qolgandi.
Tarasha buni koʻrdi-yu, yurak yutib gapirishga qoʻrqdi.

— Javonmard — xoʻrlangan, jabrlanganlarga yordam
beradi. Bu soʻzni ogʻzingga olma, qonxoʻr! Karvonni
tashla-da, ket! — dedi qalandar.

Qosim qaroqchi titrab ketdi.

— Axir bular savdogarlar, odamlarni firib bilan bor
bud-shudini qoqib oladi!

— Savdogarlar eng kerakli odamlar! Karvonni tashlada, ket!

Qalandarning qayta-qayta: «Tashla-da, ket!» deyayotgani dahshatli eshitilardi. Shu gaplar davomida u
anchagina yaqinlashib qolgan edi.

— Ey Hoji Sattor! Senga joningni hadya qilaman.
Shukur qil-da, yoʻqol! — dedi Qosim qaroqchi qalandarning mardligiga lol qolib va shu soniyada qir oshay
deb qolgan Nasriddinga koʻzi tushdi.

— Ey Qosim! Sen emas, men joningni hadya qilaman!

— Qaytarlaring! — Qosim qalandarning gapiga e'tibor bermay Nasriddinni koʻrsatdi.

Uch qaroqchi, jumladan Ahmad tarasha пат Би
buyruqni bajarish uchun ot qoʻydilar. Qalandar ikki oʻq
bilan ikkovini qulatdi, uchinchisi — Ahmad tarasha
qoʻrqib orqaga qaytdi. Yana qalandarning ovozi yangradi.

— Ey Qosim, sen emas, men joningni hadya qilyapman. Karvonni tashla-da, ket!

Qalandar shunday deb, soʻzining isboti uchun yana
bir oʻq uzdi-da, Qosimning yoniga kelib toʻxtagan
Ahmad tarashani ham yer tishlatdi.

Hamma sehrlanib qolgandek jim edi. Yuz qadamlarcha naridagi bitta odam oʻttizta qaroqchining esini olib

COAXASHLDRNGAIGAISGH



qoʻygandi. Bu yoqda karvon odamlari ham bosh koʻtarib
qolishini hisobga olish kerak edi.

Qosim qaroqchi sarosima ta'sirida, choʻkayotgan
odam xasga yopishgandek bir qarorga keldi. Uning
buyrugʻiga koʻra yigirmata qaroqchi tezlikda yoyiq bir
safga tizilishib, har biri oldiga bittadan bandini «qalqon»
qilishdi.

Mana shu voqeani kuzatib, odam odamdan naqadar
farq qilishini yaqqol koʻrish mumkin edi. Bir tomonda
bir odam, oʻttizta kallakesarni esankiratardi-yu, ikkinchi
yoqda yigirmatasi misoli qoʻydek indamay qalqon xizmatini oʻtardi.

Yigirmata tutqunni qalqon qilib olgan yigirma qaroqchi yoyilib qalandar turgan qirga oʻrlay boshlashdi.
Ikkitadan odam mingan otlar qiynalib, qoqilib-surilib
asta koʻtarilishardi. Qalandar oʻrtaga tushib qolmaslik
uchungina chekinarkan, bamaylixotirlik bilan kamondan
avval qaroqchining otini yaralar, qaroqchi bilan uning
bandisi yiqilgan zahotiyoq qaroqchini gumdon qilardi.
Uning xuddi gʻalla oʻrayotgan odamdek shoshilmay
qarochilarni terishi — ularning battar es-hushlarini olardi. Lekin pastdagi qonxoʻr boshliqlaridan qoʻrqib qaroqchilar hamon tepaga oʻrlardilar.

To adirning tepasiga yetguncha qalandar qaroqchilardan besh kishini narigi dunyoga joʻnatdi. Tepaga chiqishgach, qaroqchilar oldilaridagi odamlarini misol
qopdek itarib yuborib, qalandarni quvdilar. Ammo ikki
odamni tepaga olib chiqib horganligini hisobga olmaganda ham ularning otlari bilan qalandarnikini tenglashtirib boʻlmasdi. Qaroqchilarniki yer — qalandarniki
osmon edi.

Oʻlim poygasi bosh-olti yassi adirlarni ortda
qoldirgach, qaroqchilarning qatori, avval uzun ipdek
choʻzildi. So“ngroq esa bu ip boʻlinib-boʻlinib ketdi. Eng
oldinda ketayotgan besh kishilik to“da ancha dadillashib
qochqinga yaqinlasha boshladi. Qalandarning oʻqi
tamom boʻlgan deb ishongan qaroqchilar qiyqirib otlariga dalda bera boshladilar.

Toʻgʻrida oʻrtasini shamol oʻpirib darvozaga oʻxshatib qoʻygan adir koʻrindi. Qalandar bu oʻrtalikdan oʻtdi
COIASDSDARNIGAISNH



da, otini soʻlga burib tepalikka chiqa boshladi. Qaroqchilar ham endi oʻtdim deganlarida qalandarni birinchi boʻlib quvib ketgan toʻrtta sheriklarining jasadlarini koʻrdilar. Dahshatga tushib otlariga yanada qamchi
urgandilar, oʻng tarafdagi tepalikdan hayqiriq eshitildi.

— Hoy, toʻxta!

Qaroqchilar ot tizginini tortib birin-sirin ovozga
qarashdi. U yerda karvonda jangga tashlanib soʻng
qochishga majbur boʻlgan jurjonlik savdogar yigit turardi. Qaroqchilar es-hushlarini yigʻib olguncha boʻlmay,
savdogar yigit kamondan oʻq uzib, ulardan birini qulatdi-da, yana moʻljal ola boshladi. Ular tezda orqaga
burilib, olisda qolib ketgan sheriklari tomon oshiqishdi.
Lekin bu ham ikkinchi moʻ`ljalning jonini saqlab qololmadi. To oʻrtalikdan chiqqunlaricha toʻdadan ikki
kishigina omon qoldi. Chunki soʻl tarafga chiqib olgan
qalandar ham kamonini ishga solgandi.

Bir tomondan savdogar yigit, ikkinchi tomondan
qalandar tushib kelib qaroqchilarning ortidan ot qoʻyishdi. Tepalikdan turib ular faqat toʻrt kishilik toʻdagina
yaqinlashib kelayotganini koʻrishgandi.

Ikkita qochqin, toʻrtta quvib kelayotgan sheriklari
birlashib toʻxtashdi. Qaroqchi, oʻgʻri zotining fe'li shu.
Oʻljaning oʻzidan juda kuchsizligiga amin bo`lmaguncha
tashlanmaydi, qo`rqadi.

Oltovlon boʻlishgach, qaroqchilar quvib kelayotganlar
orqaga qochadi deb oʻ`ylashdi. Lekin qalandar bilan savdogar otlarini yeldirgancha yaqinlashib, ikkitasini
kamondan qulatdilar-da, toʻrtta qolgani bilan qilich solishdi. Qaroqchilar bundan bir oz sevinib, darrov ikkiga
boʻlinishdi. Ularni shuncha bezor qilgan bu kimsalar
bilan to`rtga ikki boʻlib yuzma-yuz kelganlariga xursand
edilar. Biroq qaroqchilar qilich solishni yoʻl-yoʻlakay
oʻrgangan edilar. Qalandar bilan savdogar esa maktab
koʻrgan qilichbozlar edi. Jang uzoqqa cho`zilmadi.
Qaroqchilarning uchtasi yiqildi, biri tumtaraqay qochdi.

Qalandar uni atayin oʻldirmadi. Chunki jonholatda
qochayotgan qaroqchi yakkam-dukkam yaqinlashayotgan sheriklarini ham oʻz vahimasi bilan orqaga sudrab
ketdi.

AOIASHDEAAGAISNH



Qalandar bilan savdogar yigit otlariga dam berish
uchun asta yoʻrtib ularning izlaridan borishardi.

Yigirmata yigitidan yettitasinigina, boz ustiga dag`dag“ titrayotgan yigitlarini koʻrib, Qosim qaroqchi birinchi marta tahlikaga tushdi. Tilla pul va erkatoshlar
tugilgan ro“molni oʻzi koʻtardi. Gazmol va moʻynalar ortib qoʻygan tuyani haydagancha endi yoʻlga tushmoqchi
edi, qir boshida ikkita otliq koʻrindi. Ikkinchisining
qaerdan qoʻshilib qolganligidan bexabar Qosimning
tahlikasi zoʻraydi.

— Ey javonmard Hoji Sattor! Bas, sen zoʻr kelding!
Men ketaman! — deb baqirdi u.

— Ey Qosim! — dedi javoban Qalandar, yerga kirgizvoradigan vazminlik bilan. — Men senga joningni
hadya qilaman! Soʻnggi marta! Tashla-da, ket!

Qalandar kamonini ushlagancha asta tusha boshladi.
Savdogarning otiga ishonmagani uchun uni tepada qoldirgandi.

— Yaxshi! Yaxshi!

Qosim qaroqchi jonholatda shunday deb baqirarkan,
roʻmol ichidan mushtdek hamyoncha chiqardi.

— Mana! Shuni oldim xolos!

Qaroqchi roʻmolni gursillatib pastga tashladi-da, otiga qamchi urib Kumushkent tomon haydadi. Qolganlar
ham shoshib-pishib unga ergashdi.

Qaroqchilar uzoqlashgach, karvon ahli birdan ohvohga tushdi. Kimdir boya otdan yiqilganda lat yegani
uchun yigʻlar, kimdir omon qolgani uchun. Hatto koʻpni
koʻrgan yoshi ulugʻlar ham namlangan koʻzlarini artardilar.

Savdogarni koʻz-quloq boʻlish uchun tepada qoldirib, oʻzi pastga tushgan Qalandarning etagini hamma
kelib o“pmoqchi boʻlardi.

Bir ozdan keyin, koʻzlariga koʻrinib turgan oʻlim
chekingach, karvon ahli bir boʻlib moliga yopishdi.
Tangalar, gazmollar ega-egasini topdi. Qosim qaroqchi
olib ketgan hamyon egasiga hammadan badal olindi.
Qalandarga ham hamma badal berdi. Bir zumning oʻzida
qalandar eng boy odamga va karvonning hokimiga
aylandi.



Bu ishlar bitgach, qalandar besh-olti kishini kamon
oʻqlarini yig`ib-terishga joʻnatdi. Boya, Qosim qaroqchining oldida oʻq yegan Ahmad tarasha yuztuban yotardi. Oʻng koʻkragiga sanchilib turgan oʻqni sugʻu-rishganda uning ingragani eshitildi. Qalandar Ahmad tarashani
yelkasidan ushlab osmonga qaratdi.

— Suv, — dedi Tarasha ma'nisiz koʻzlarini ustidagi
qoraga tanimay tikib.

Qalandar unga meshning ogʻzini tutdi. Labiga suv
tekkan zahoti Tarashaning koʻzlari qotdi.

— Tanirmidingiz? — soʻradi qalandarning oldiga kelgan karvonboshi.

— Dunyoga har xil odam kelib ketarkan, — dedi
qalandar unga javoban.

Karvonboshi unga yuvib tozalangan bir dasta oʻq
tutdi. Qalandar ularni sadogʻiga soldi.

Qir ortida karvonni Nasriddin kutib turardi.

— Ketib toʻgʻri qildingiz, — dedi qalandar. — Aks
holda sizni garovga olganda karvonni qoldirishimga
toʻgʻri kelardi.

— Angladim! — dedi Nasriddin ma'yus ohangda.

Toʻkilgan qonlarni, odam zotining qonxoʻrligini
koʻrganidan ruhi juda tushkun edi. Lekin qalandarni
omon koʻrib, uning jasoratini eslab xiyla ochildi.

— Siz jumboq ekansiz! Tadbirkorligingiz lashkarboshilikka loyiq! — dedi Nasriddin sinovchan tikilib.

— Menga odam zoti yoqmaydi, Afandim. Lashkar
esa odam.

Qalandar yana «jinlar qoʻzigan tun»dagi she'rini takrorladi.

Soyamdan boshqa yor yo'q kimsadan kelgan kun g'ani,
Lek qorong'u tunlarimga qilmag'ay toqat u ham.

— Odam yoqmay, shuncha odamning jonini saqlab
qoldingiz, sizni Xudo yorlaqasin!

Nasriddin qoʻlini qalandarning yelkasiga qoʻydi.

— Sizni esa Xudo yorlaqagan. Sizdan boshqa Odam
koʻramanmi, yoʻqmi bu dunyoda?



Shu soʻzlarni aytayotib qalandar bir qoʻlini Nasriddinning yelkasiga qoʻydi, ikkinchi qoʻli bilan yasama
patak soqolini yulib oldi.

uu

Abdi oppoq koʻp davrlargacha Nasriddining yonida
yurdi. Oradan bir necha yillar oʻtgach, Oʻrta Osiyoga
Chingizxon galalari hujum qilishdi. Bogʻlar toptaldi,
shaharlar yakson qilindi. Shu jumladan yarim dunyoning
markazi boʻlib turgan Jurjon ham yer yuzidan batamom
oʻchirib tashlandi. Olimlar, shoirlar, jamiki kitob koʻrgan
kishilar qattiq ta'qibga uchradi.

Nasriddin Afandi Turkiyaga koʻchib oʻtdi. U bilan
Abdi oppoq, Abdi oppoqning kattagina yigit boʻlib qolgan oʻgʻli ham birga ketdi.



ZOHIR A'LAM

AFANDINING QIRQ BIR PASHSHAS'

«Sharq» nashriyot-matbaa
aksiyadorlik kompaniyasi
Bosh tahririyati
Toshkent — 2006

Muharrir G. Zokirova
Badiiy muharrir B. Bobojonov
Rassom 0. Burxonov
Texnik muharrir R. Boboxonova

Terishga berildi 29.09.2005. Bosishga 22.11.2005 da ruxsat etildi.
Bichimi 84x108'/;,, Tayms garniturasi. Ofset bosma. Shartli bosma
tabog'i 8,40. Nashriyot-h” “tabogʻi 7,57. Adadi 5000 nusxa. Buyurtma Ne 1892. Bahosi k n narxda.

“-iyot-matbaa

aksi» asi bosmaxonasi,


