XURSHID DAVRON

BIBIXONIM
QISSASI

“SHARQ” NASHRIYOT-MATBAA
AKSIYADORLIK KOMPANIYASI
BOSH TAHRIRIYATI
TOSHKENT — 2006

www.ziyouz.com kurubxonasi

D—13

Davron, Xurshid
Bibixonim qissasi. — T.: “Sharq”, 2006. — 368 b.
Iste'dodli shoir va yozuvchi Xurshid Davronning ushbu to'plamdan
joy. olgan hikoya va qissalarida ulugʻ ajdodlarimiz — sohibqiron Amir
Temur, Mirzo Ulug'bek, Alisher Navoiy, Bahouddin Naqshband,
Bibixonim, Najmiddin Kubro singari insonlarning haqiqat va adolat tantanasi yo'lidagi kurashlari qalamga olinadi.

ВВК.84(50")Б

vom O “Sharq” nashriyot-matbaa aksiyadorlik kompaniyasi
y sh tahririyati, 2006.

www.ziyouz.com kurubxonasi

AJDODLAR YODI

Vatan nima demak? Bu oʻz xatti-harakati muayyan maydonda kamolga yetkazgan va yetkazayotgan bus-butun xalq tarixi, ya'ni xalqning
oʻtmishi, buguni va kelajagidir. Bu millatning rang-barang madaniyati,
ilm-u fani, tili, dini, fe'l-atvori va an'analari, bu uning taraqqiyotidagi
muhim bosqichlar, mag'lubiyatlar va g'alabalar, botir oʻg'lonlari jasorati,
donishmand farzandlari faoliyatidir. Shu sababdan Vatan gʻoyasi oʻsha
olis o'tmishdagi shonli kunlarga ham, bugungi kunlarga ham, uning
farzandlariga ham birdek xos boʻlmogʻi zarur. Binobarin, bu g'oyani chinakam his etgandagina kishi oʻzini mazkur tuproq fuqarosi deb hisoblashga haqlidir. Vatan g'oyasi halol kishilarni jasoratga undab, nopok kishilarni esa ko'pgina qabihliklardan saqlab qolgan.

Vatan g'oyasi degan tushunchani izohlash kerak bo`lsa, men bu
ajdodlar yodini avaylab saqlash, ulardan meros qolgan madaniyatni, ilmfanni oʻrganish, taraqqiy ettirish deb uqtirar edim. Ajdodlar xotirasini
asrash esa faqat ma'rifatli kishi qo'lidan keladi. Shu sababdan ham buyuk
olmon faylasufi Hegel: “Ma'rifatli xalqning haqiqiy jasorati Vatan yoʻlida
qurbon boʻlishga tayyor ekanliklarida aks etadi ”, deb aytgani bejiz emas.

Bizning Vatanimiz boʻlgan ikki daryo oralig'idagi tuproq tarixi hech
qachon tinmagan janglar tarixi, yurtimiz hududlarini buzib kirgan
bosqinchi dushmanlarga qarshi kurash tarixi, bu ayovsiz kurashlar mobaynida elimiz ozodligi va ravnaqi uchun jonini ayamagan xalq og'lonlari va
qizlari jasorati tarixidan iboratdir. Bu koʻhna tuproq tarixi buyuk
taraqqiyot yoʻli, ilm-u urfondagi iste'dodi olamgirlik qilgan buyuk olimlar, qalamining kuchi toshni yig'latgan shoirlar faoliyati, daholik qudratlari tufayli bu o'lka shon-shuhratini olamga yoygan daholar ma'rifati tarixidir.

Buyuk matematik, astronom va geograf, hozirgi zamon al-jabr (algebra) ilmining otasi Muhammad al-Xorazmiy “Shayx ur-rais”,
“Donishmandlar sultoni”, “Tabiblar shohi” kabi buyuk va moʻtabar nomlarga sazovor Sharq Uygʻonish davrining buyuk mutafakkiri, buyuk alloma Abu Ali ibn Sino, necha zamonaviy ilmlarga asos solgan, qomusiy
bilimlar sohibi, umumjahon fani va madaniyatiga bebaho hissa qoʻshgan
Abu Rayhon Beruniy, ikkinchi Arastu nomi bilan mashhuri jahon, falsafa,
musiqa va matematika ilmlari poydevorini tiklagan Forobiy, Navoiy
ta'biri bilan aytganda, koʻzi oldida osmon past boʻlgan Mirzo Ulugʻbek,
islom madaniyati va fani iqlimida juda katta o'rin tutgan Xoʻja Ismoil `
Buxoriy, Ahmad Yassaviy, turkiy adabiyot sultoni hazrat Alisher Navoiy,
ham qalam, ham jang maydonida koʻrsatgan jasorati bilan mashhur Bobur
Mirzo shu tuproq farzandlaridir. Bu oʻlka xalqlarini birlashtirib, yagona
davlat tuzgan, bu bilan xalqimiz madaniyati taraqqiyotida eng katta
oʻsishni ta'min qilgan buyuk jahongir Amir Temur shu zamin` farzandidir.

Har bir xalq tarixini avaylab keladi, bu tarix ne'matlari boʻlmish I


www.ziyouz.com kurubxonasi

merosdan kelajak sari ildam yoʻl bosish uchun kuch-quvvat oladi. Xalq
ozodligi uchun qurbon bolgan milliy qahramonlar jasorati, millat ravnaqi
uchun jonbozlik qilgan ilm va fari sohiblarining faoliyati esa har bir avlod
uchun yoʻlchi yulduz boʻlib xizmat qiladi. Ularning xotirasini abadiylashtirish esa bugungi va kelgusi avlodlarning muqaddas burchi. Zero,
tarixdan bexabar xalq mazlum xalq, tarixi yolg'on yozilgan xalq mahkum
xalq, tarixini asragan va bilgan xalq qudratli va tenglar ichida teng
xalqdir.

Shu o'rinda ko'hna va mashhur “Tuja sharasi” kitobidagi Dalaylamaning bir hikmatini esga olgim keldi. “Agar oddiy odam oʻz kelib
chiqishini bilmasa, — deb yozadi Dalay-lama, — u oʻrmonda adashgan
maymunga oʻxshaydi; agar u o'z urug'ʻ-aymog'ʻini bilmasa, feruzadan yasalgan ajdarhoga oʻxshaydi; agar u ajdodlari haqida hikoya qiluvchi bitiklarni oqiyolmasa. u yoʻqolgan va yoʻlidan chalg'ib ketgan bolakayga
o'xshaydi”. Naqadar haqqoniy hikmat!

Vatan ozod va iymonli insonlar uyidir. Qul va xoʻrlangan odamlarning vatani boʻlmaydi, illo, tarixi bo'lmaydi. Qul va xor, oʻz tarixidan
bexabar odamlar o`zlari yashagan tuproq qadriga yetmaydilar, uni toptaydilar, g'orat qiladilar. Oʻzlariga jondosh xalqlarga tigʻ ko'taradilar.

Qul va xor odamlar o'z nafslarini shu tuproq ne'matlaridan qondirar
ekanlar, mana shu ne'matlarning har bir hujayrasida erk deb shahid
boʻlgan bobolar qoni mavjudligini bilmaydilar, bilmaganlari uchun tan
olmaydilar. Oxir-oqibatda, Bobur Mirzo ta'biri bilan aytganda, ularning
ko'zlarini tuz tutadi. Mana shu tuz tutgan koʻzlari koʻr boʻlgan nokaslar
oʻz ajdodlari yodini unutadilar, ajdodlari mozorlarini buzishdan ham toymaydilar. Axir, bobolarimiz — dono mashoyixlar bekorga yozmaganlarku:

Chashmakim, qaynab chiqar tufroqdin,
Ul zamin muqimlarin koʻz yoʻshidir...

Men uzoq vaqt koʻhna tarix kitoblarini “Ajdodlarimiz bizga o'xshaydilarmi?” degan soʻroqqa javob topish uchun varaqlagan ekanman. Aslida
esa “Bizlar ajdodlarimizga o'xshaymizmi?” degan soʻroqqa javob izlash
muhimroq ekanligini keyin angladim. Inson oʻlganda ruhu qushga aylanadi, degan aqida bor. Yoningizga kelib qoʻngan qushlarni hurkitib yubormanglar, balki ular bizga juda kerakli bir hikmatni aytishar, dardi koʻpaygan yuragimizni sovutar, alamli ruhimizni ovutar.

Moziyning qushlari uchib kelarlar,
Olisdan kelarlar, toliqib chanqoq.
Manida koʻrarlar, xandon kularlar,
Chaqmoqqa qoʻnarlar, so'nadi chaqmoq.

Moziyning qushlari aylanar giryon,
Qo'nmoqqa bexatar maskanni kutib.
Men esa turarman ko'z tikib, hayron
Qoʻlimni tig'lardan balandroq tutib...
= Muallif


www.ziyouz.com kurubxonasi

AMIR TEMUR OʻGʻLINING
OʻLIMI HAQIDA RIVOYAT

 

www.ziyouz.com kurubxonasi

1

Qish bilan bahor jangi — ayamajuz kechalaridan birida
men sizlarga Amir Temur haqidagi afsonalarning birini
hikoya qilib berish uchun qoʻlimga qalam oldim.

Bu afsonani toʻqiganlar unga qanday nom berganlaridan bexabarman, men uni “Amir Temur oʻgʻlining oʻlimi”
deb atadim. Menga uni bir doʻstim gapirib bergan edi,
doʻstimning aytishicha, bu qadim afsonani u Talabalar shaharchasida yashagan afg'onlardan eshitgan ekan.

Afsonani hikoya qilib berishdan avval, ikki narsa haqida biroz boʻlsa-da, toʻxtalib oʻtmoqchiman. Eng avvalo,
“afsona oʻzi nima?” degan savolga javob izlamoqchiman.
Odatimni kanda qilmagan tarzda, oʻzining nomukammalligi bilan mashhur “Oʻzbek tilining izohli lug'ati”ga qarayman. Mana, lugʻatning I jild 63-betidagi “Afsona” soʻziga
yozilgan izoh. “1. Avloddan avlodga, ogʻizdan ogʻizga
oʻtib kelgan fantastik, ba'zan diniy mazmundagi hikoya,
rivoyat, doston... 2. Koʻchma: asossiz gap, yolgʻonyashiq uydirma... 3. Koʻchma: aql bovar qilmaydigan,
aqlga sigʻmaydigan mislsiz narsa, ish”.

“Afsonaviy” so'ziga oid izoh: “1. Afsona janriga mansub boʻlgan, fantastik. 2. Faqat afsonalarda mavjud
boʻlgan, odatda yoʻq, xayoliy. 3. Koʻchma: uydirma,
toʻqima. 4. Koʻchma: aql bovar qilmaydigan, aqlga
sigʻmaydigan, misli koʻrilmagan, mislsiz”.

Agar e'tibor bergan boʻlsangiz, bu izohlarga “uydirma”
soʻzi asos qilib olingan. Aslida, shundaymikan? Bir oʻris
shoiri “Afsona — bu haqiqatning siniq parchalaridir”,
deb yozgan edi. Agar, “afsona” soʻziga izoh bering desalar,
men mana shu soʻzni takrorlagan boʻlardim. Zero, har qanday xayoliy yoki toʻqima afsona ham aslida sodir boʻlgani
aniq, ma'lum bir tarixiy voqea, yoki yashab oʻtgan tarixiy
shaxs hayoti bilan uzviy bogʻliq bo'ladi. Bobil minorasining qurilishi, Nuh toʻfoni yoki Samarqanddagi Shohizinda
mozori bilan bogʻliq afsona boʻlsin, ularning har birining
asosida tarixiy dalil — haqiqat yotgan boʻladi. Shuning


www.ziyouz.com kurubxonasi

uchun ham juda koʻp qadimiy bitiklarimiz quyidagi jumla
bilan boshlangan: “Bul hikoyat agarchi afsona tusida ersada, ul haqiqatdan yiroq emasdur”.

Ingliz adibi Chesterton bitganidek, afsona har qanday
dalildan ham tarixiyroqdir. Dalil yolgʻiz bir odam haqida
soʻz yuritsa, yoki u odamlar qatnashgan voqea haqida ma'lumot bersa, afsona yuzlab va millionlab odamlarning taqdiri
haqida, voqeani yuzaga chiqargan odamlar haqida hikoya
qiladi. Dalil ba'zan zamon almashishi bilan oʻz mohiyatini,
oʻz rangini oʻzgartirishi mumkin, ammo afsona abadiy
oʻzgarmas haqiqatdir. Tarix faqat xalq xotirasi ramzi
boʻlmish asotirlar (afsona va rivoyatlar) yordamidagina
moziy mohiyatini, demak, uning yuragini kashf eta oladi.
Xotirasiz inson yuragi ham quruq hujjatlar yigʻindisidan
farq qilmaydi. Tarix vaqt haqida emas, vaqt mobaynida
yashagan inson haqida hikoya qilmogʻi zarur. Demak, u
vaqt hujjatlariga emas, inson xotirasiga suyangandagina
haqiqatni ochadi. Inson xotirasi afsonalarga hamnafas
boʻlgandagina tirikdir. Faqat shundagina tarixiy dalil tiriladi. Afsona bilan hujjat (dalil)ning oʻzaro bog'lanishi aslida inson bilan vaqt bogʻlanishidir. Tarix, deb yozadi
Nikolay Berdyayev, tom ma'nodagi afsonadir...

Toʻxtalmoqchi boʻlgan ikkinchi masala men sizga soʻzlab
bermoqchi boʻlgan rivoyat Amir Temur hayotining qaysi
toʻxtamida boʻlib oʻtgan voqealar bilan bogʻliq boʻlishi
mumkin degan savolni oydinlashtirishdir. Tarixiy bitiklarning guvohlik berishicha, Amir Temurning toʻrt oʻgʻli
boʻlib, ularning ismlari: Jahongir mirzo (1356—1376),
Umarshayx mirzo (1356— 1394), Amironshoh (Mironshoh)
mirzo (1367 — 1408), Shohruh mirzo (1377—1447) boʻlgan.
Yana shu narsa ma'lumki, ulugʻ Sohibqiron tiriklik paytida, u olib borgan jang-u jadalda uning yolgʻiz bir farzandi — Umarshayx mirzo 1394-yilning qishida Shom urushi
paytida, Harmatu qal'asi ostonasida — tor bir darada oʻq
tegib halok boʻlgani haqida tarixiy dalil bor. Toʻngʻich
oʻgʻli boʻlmish Jahongir mirzo oʻz ajali bilan 20 yoshida
olamdan oʻtgan. Amir Temur vafotidan soʻng uch yil
oʻtgach, 1408-yilning koʻklamida uning oʻrtancha oʻgʻli
Mironshoh mirzo Qora Yusuf turkman bilan boʻlgan
janglarning birida, Tabriz yaqinida oʻldirilgan.

Xoʻsh, Amir Temur oʻgʻlining oʻlimi bilan bogʻliq afsona


www.ziyouz.com kurubxonasi

qaysi voqealar bilan bogʻliq boʻlishi mumkin. Agar uni
Umarshayx mirzo oʻlimi bilan bogʻlaydigan boʻlsak, bu
afsonaning dalili boʻladigan voqealarni Shom yurishi bayonidan topolmadim. Oʻylashimcha, bu afsonani afgʻonlar
orasida mavjud boʻlishi bois, u Amir Temurning Hindistonga qilgan yurishi davomida roʻy bergan voqealardan
tugʻilgan boʻlishi kerak. Oxir-oqibatda uzoq izlanishdan
so'ng “Temur tuzuklari”da bu afsonaga bevosita bog'liq
ma'lumotlarni topishga muvaffaq boʻldim. Biroq ularni
soʻzlab berishdan avval men Hindiston yurishi qanday boshlanganini muxtasar boʻlsa-da, hikoya qilmoqchiman.

Hijriy sakkiz yuzinchi, milodiy 1398-yilning bahorida
Amir Temur yangi bogʻi — Bogʻi Dilkushoda mislsiz tantanalar bilan Xizrxoʻjaxonning qizi oʻn ikki yashar Toʻkalxonimni oʻz nikohiga qabul qildi. Toʻy o'ʻ'choqlaridagi kul
sovib ulgurmay, uning amri bilan Samarqand va Kesh
oraligʻida joylashgan Taxti Qoracha dovoni osha oʻtadigan
yoʻlni tuzatish va бор" etagida yana bir gʻaroyib bir bogʻ
bunyod etish ishlari boshlandi. Sohibqironning oʻzi boʻlsa
Keshga yaqin bir oʻ“langda qurultoy chaqirdi. Maqsadi azaliy orzusi: Hindiston yurishi maslahatini oʻrtaga solish edi.

Saltanatning muhim tadbirlari, boʻlajak harbiy yurishlar rejalari muhokama etiladigan qurultoy Amir Temur
davlatining oliy kengashi edi. Shu bilan birga qurultoy
mamlakatning bosh tantanasi bo'lib, Sohibqiron qoʻli ostida birlashgan oʻlkalarni boshqarish bilan band amirzodalar
va boshqa davlati arkonlar uchun xuddi jang maydoni
bilan baravar, hatto, undan yuqori turadigan oʻziga xos
sinov maydoni ham edi. Agar jang maydonida dilovarlik
sinalsa, bu kengashda farosat va tadbirkorlik sinovdan
oʻtardi. Bu sababdan boʻlsa kerak, jang maydonida qoʻrquv
nimaligini bilmagan ayrim amirlar va amirzodalar qurultoy chaqirilganda sarosimaga tushib qolishar, yo unda qaysi
bir tadbir oʻrtada muhokama boʻlishini bilish uchun bor
vositalarni ishga solardilar. Illo, Jahongir jang maydonida
qilich chopqilashdagi mohirlikni, qurultoyda esa oʻylab
aytilgan soʻzni ma'qul ko'rar, kim aravani quruq olib
qochsa, mashvaratdan quvib chiqarishdan ham qaytmasdi.
Ammo bu galgi qurultoy qay maqsadda chaqirilayotgani
hech kimga sir emasdi.

Har galgidek qurultoy ko'pchilik uchun qurilgan ulkan
chodirda oʻtdi. Amir Temur odatdagi rasm-rusmlar ado eti

www.ziyouz.com kurubxonasi

lishi bilan gapni choʻzib oʻtirmay, Hindiston yurshi oldidan
o'g'illari va amirlarning koʻngli, oʻy-fikrlarini bilish
maqsadida ularni maslahatga chaqirganini aytdi. Turkiy
sulolalarning azaliy tartibi va mukarram dasturi shunday
edikim, katta ogʻalari va ulugʻ xeshlar hayot ekan, hech
kim ulardan oʻtib saltanat taxtiga qadam qoʻyolmasdi.
Mana shu bobolar odatiga binoan qurultoydayam yoshi
ulugʻ shahzodalar birinchi fikr bildirish huquqiga ega edilar. Shuning uchun ham davrada Sohibqironning kenja
oʻgʻli Shohruh mirzo oʻtirgan boʻlsa ham, birinchi soʻzlash
undan yosh jihatdan ulugʻ Muhammad Sulton bilan
Pirmuhammad Jahongir ixtiyorida edi. Pirmuhammad
Jahongir bobosiga bir qarab oldi-da, uning “Xoʻsh” degandek sinchkov tikilib turganini koʻrib gap boshladi:

— Hazrati Sohibqiron, Hindistonni olmoq yer yuzida
oʻtgan barcha podsholarning orzusi boʻlmish. Agar ani zabt
etsak, aning oltinlari ila yetti iqlimni olajakmiz. Men
yurishga tayyordurmen.

Tugʻishgan birodarining bu gapini eshitib, amirzoda
Muhammad Sulton ham oʻrnidan turdi. U inisidan bir yosh
ulugʻ boʻlsa-da, qotmadan kelganligi sababli undan ancha
yosh koʻrinar, buni bilgan amirzoda koʻproq ovoziga zoʻr
berib, kattalarga xos mulohaza istagida har bir soʻzga alohida urgʻu berib gapirish lozim, deb oʻylardi. Amir Temur
ogʻa-ini oʻrtasidagi bahsni maroq bilan kuzatar va bevaqt
shahid boʻlgan oʻgʻliga koʻrsatolmagan mehr-marhamatini
ulardan ayamasdi.

— Olampanoh, — deya ulugʻvorlik ila soʻz boshladi
Muhammad Sulton, — inim Pirmuhammad Jahongir aytgani rostdur. Hind mulki bagʻoyat boy yurt. Ammo siz
bergan saboq hamisha yodimda. Ya'nikim har bir ishni qilishdan avval uning amalini oʻylash joizdur. Kitoblardan
ma'lumdirkim, Hindiston yoʻli koʻp mashaqqatlidur. Eng
avvalo, bir necha qor bosib yotgan togʻlar kechib oʻtish,
mushkul daryolar, undan keyin cheki yoʻq oʻrmon-u
toʻqayzorlar bordur. Ikkilamchi, maqsadga yetguncha
bebosh afg'onlar bilan jang qilish ham zarur boʻlgʻay. Yana
kitoblarda aytilmishkim, Hindistonda odamxo'r fillar ham
juda koʻp boʻlarmish...

Amir Temur inisining mulohazalarini eshitgan
Pirmuhammad Jahongir bezovtalana boshlaganini sezdi.
Ammo buni bildirmay, nabirasining mulohazasi qanday


www.ziyouz.com kurubxonasi

taklif bilan tugashini kutdi. Qurultoy rasm-rusmi har bir
soʻzni e'tibor bilan eshitish lozimligini talab qilardi. Xoʻsh,
qani, toʻngʻich nabirasi nima demoqchi ekan, shuni
bilsinchi. Ammo Muhammad Sulton ham inisining ahvolini
sezgan boʻlsa kerak, odatiga xilof ravishda shoshib soʻzini
yakunladi: ,

— Bu mulohazalarim ila Hindiston yurishiga puxta
tayyorgarlik koʻrish lozim demoqchiman. Men urushga

shaymen. — U soʻzini tugatib, inisining yonidan joy
olarkan, uning yuzidagi mamnuniyatni sezib, koʻngli joyiga tushdi.

Shundan soʻng Sohibqironga qizidan tugʻilgan nabira
boʻlmish amirzoda Sulton Husayn navbat oldi. Amir Temur
qizi Og'abegim va malika Tuman ogʻoning birodari amir
Muhammad ibn Musodan boʻlmish bu amirzoda bagʻoyat
mard, ammo beoqibat boʻlib, voyaga yetganini yaxshi
bilsa-da, har gal qizining soʻzini qaytarolmay, bu badbaxt
yigitning gunohidan oʻtib kelardi. Oʻz o'gʻillari va ularning farzandlariga bagʻoyat qattiq turgan Sohibqiron bu
hovliqma amirzodani jazosiz qoldirib kelayotganini hamma
bilar, ammo sababidan bexabar edilar. Nahotki, qizdan
tugʻilgan nabira oʻgʻillardan suyukliroq boʻlsa? Amir
Temurning bu nabirasiga loqaydligi uning qiziga koʻrsatgan
karami boʻlmay, balki Sulton Husaynning saltanat taxtiga
oʻtirishga loyiq boʻlmaganlar toifasiga kirishidan edi.

— Hazrat Sohibqiron, — dedi tantanavor ohangda
Sulton Husayn. — Agar biz Hindistonni ilgimizga kirita
olsak, toʻrt iqlimga — Turkiston-u Turon, Eron-u Hindga
hukmron boʻlurmiz. Qolg'on uch iqlim: Rum, Shom,
Chinni esa olmoq qiyin emasdur, albat olg'aymiz.

Sulton Husayn sanab oʻtgan iqlimlarni xuddi oʻzi oladigandek, allaqanday ichki kibr bilan davradagilarga koʻz
tashlab, oʻrnini egalladi. Bobosi vafotidan soʻng mana shu
kibr uning boshiga koʻp g'avg'olar solishidan u hali bexabar edi.

Amir Temur soʻz navbatini olgan kenja oʻgʻli Shohruh
mirzoga diqqat bilan tikildi. Bu farzandi boshqa zurryodlariga qaraganda, kitobga oʻch chiqdi. Unga kitob boʻlsa
bas, qilich chopqilashni unutadi. Ammo kitobxonligidanmi,
soʻzi, mulohazalari pishiq, oʻzi ham ko'pni koʻrgan
qariyadek bosiq edi. Aytadiganini puxtalab olmasa, ogʻiz
ochmasdi.


www.ziyouz.com kurubxonasi

— Padari buzruk, hazrati Sohibqiron, — deya gap
boshladi Shohruh mirzo shoshmasdan. Uning, hatto, gapirayotgan paytidayam nimalarnidir oʻylayotganini sezib
Amir Temurning gʻashi keldi. — Men ajdodlarimiz
boʻlmish turklarning qonunlari bitilgan kitoblarda oʻqigan
edimki, jahonda beshta shon-shavkatli podshoh boʻlarkan.
Rivoyat qilgʻaylarkim, bu podshohlarning ulugʻligini alohida ta'kidlab, ularning nomlarini atamay, laqablarini olib
aytgʻonlar. Ya'nikim Hind podshosini — roy, Rum podshosini — qaysar, Chin-u Mochin podshosini — fagʻfur,
Turkiston podshosini — hoqon, Eron-u Turon podshosini —
shahonshoh ataydilar. Biz hukm yurgizgan yurt hukmdori,
ya'nikim shahonshoh hukmi hamisha Hindiston mamlakatlariga joriy etilmish. Tokim Eronzamin-u Turonzamin bizning ilkimizda ekan, Hindistonni ham oʻzimizga tobe
etmogʻimiz joizdur...

Amir Temur kenja oʻgʻlining soʻzlarini tinglar ekan, bir
zum soʻnggi paytlarda yuragini tun-u kun bezovta qilgan
valiahd tashvishiga berildi. Toʻrt oʻgʻlidan ikkisi bevaqt
koʻz yumdi. Shohruh bunaqa, Mironshoh boʻlsa, oʻylamay
ish qiladiganlar toifasidan. Mast boʻlib, otdan yiqilib
kallasi lat yegandan buyon uning betayin qilmishlari yana
oshdi. Suyukli kelini Xonzodabegim yaqinda erining zulmidan dod urib, unga bosh urib keldi. Mironshohning valiahd
boʻlishi mamlakatni vayron boʻlishi demakdir. Bunga esa
aslo yoʻl qoʻyib boʻlmaydi. Nobakor oʻgʻilni jazolashni
koʻngliga tuggan Sohibqiron bu tadbirni Hindiston yurishidan keyinga qoldirishga majbur edi.

Amir Temur sekin Pirmuhammad Jahongirga koʻz qirini tashladi. Ha, bu nabirasi havas qilgulik bahodir boʻldi.
Oʻziyam quyib qoʻygandek bobosining oʻzi: qaddi-qomati
barvasta, yelkador, boshiyam bobosinikidek, xumdek keladi. Qoshi-chi, qoshi? Ariq chetidagi ajriqdek qalin, koʻzlari
qilich damidek tovlanadi. Fe'l-atvoriyam bobosiniki, na
yogʻiydan, na oʻlimdan qoʻrqadi. “Yopiray, — derdi ba'zan
kamdan kam hayratlanadigan Sohibqiron. — Meni tirikligimda Alloh taolo yana qaytadan yaratdimi?!
Nabirasining yolgʻiz bir xislati unga ma'qul kelmasdi.
Koʻpchilik boshini qovushtirishni bilmaydi. Mardlik
odamlar dilini maftun etsa, oqibatbardorlik, farosat yuraklarni abadiy bandi etishini hali anglamaydi.

Amir Temur oʻgʻli Shohruh mirzodan keyin oʻz mulo

www.ziyouz.com Кигибхопа5

hazasini aytishga biron bir amir shoshilmayotganini koʻrib,
hushyor tortdi. Sukut choʻzilganidan toqatsizlanib:

— Xoʻsh, — dedi u baland ovoz bilan.

Ammo amirlar jim oʻtiraverdilar. Sohibqiron jahli
chiqsayam, ichidagini yuziga chiqarmadi. Indamay kutishni ma'qul koʻrdi. Bu baxtichopganlar uning necha yildan
buyon Hind mulkini zabt etish haqida orzu qilishidan
yaxshi xabardor. Nahotki, bilib ham bilmaslikka olsalar,
jim oʻtirishni ma'qul koʻrsalar? U oʻzining deyarli barcha
yurishlarida qatnashgan, sadoqatlarini necha marta jang-u
jadalda namoyish etgan amirlariga bir-bir tikilar, amirlar
esa unga bosh koʻtarib qarashga majol topolmasdilar. Oxiri
u amir Shohmalikka qattiq tikilib turaverdi. Uning bu
boqishini tuygan amir sekin boshini koʻtarishga majbur
boʻldi.

— Taqsirimning soʻzlari yo'qmi? — dedi Sohibqiron
boʻgʻiq ovoz bilan.

Amir Shohmalik oʻrnidan turishga majbur boʻldi. Amir
Temur unga: “Oʻtirib gapiraver”, deb ishora qilgach, oʻrnini
egalladi. Biroz taraddudlanib, keyin ohista arz qildi:

— A'lohazrat, sizning amringiz biz uchun vojibdur,
undan yuz oʻgirish tuzingizni unutmoqdur. Biz bu tadbir
xayolini dillarimizdan, bamisli javohir tuynuklaridan
oʻtgan ipdek shoshilmay oʻtkardik, — u biz deganda amirlar Xoja Yusuf, Saribugʻo, Shayx Nuriddinlarga ishora
qildi. — Boringki, Hindistonni oldik ham deylik. Biroq u
mulkda turgʻun bo'lib qolsak naslimiz yoʻqolmagaymu,
avlodlarimiz oʻz aslidan ayri tushmagaymu, begona yurtda
tillarini unutmagaymu?..

— Taqsir, — deb uning gapini boʻldi Amir Temur xotirjam. — Biz ul-mulkda uzoq qolishni oʻylaganimiz yoʻq.
Qolaversa, shuni yodda tutingkim, dilda e'tiqod butun
boʻlsa, aslo naslimiz yoʻqolmagay, tilimiz unutilmag'ay...
E'tiqod susaysa, til emas, imon ham unutilgʻay...

U xotirjam gapirar, ammo qoshining yigʻilib turishi,
koʻzidagi oʻtning yanada kuchliroq tovlana boshlaganini
payqagan amirlar Sohibqiron ichida qanday kuchli toʻfon
o'ynayotganini sezib turishardi.

— Ko'ʻpchilikda shubha boʻlsa, yoʻlga chiqmagan
ma'qul. Shubha nafaqat aqlni, u dildagi oʻ“tniyam oʻchiradi. Kelingiz, Tangri taologa murojaat qilaylik. Hind


www.ziyouz.com kurubxonasi

mulkiga yurish borasida istixora' etaylik — Amir Temur
yonida turgan Qur'onni qoʻliga oldi. — Tangri taolo neni
buyursa, shunga amal qilgʻaymiz.

Davradagilar oʻsha zahoti uning taklifini ma'qullab
ovoz berdilar. Sohibqiron Qur'oni karimni oldidagi shira
ustiga qoʻydi, chuqur nafas olib, biroz sukut saqladi-da,
koʻzini yumib kitobni ochdi. U avval ochilgan sahifadagi
oyatni ichida oʻqidi, soʻng baland ovozda takrorladi:

— “Ey, Rasululloh, kofirlarga va munofiqlarga qarshi
jahl qilgʻil”.

Amir Temur bir chetda turgan mavlono Faxriddin qoriga tikildi. Mavlono Sohibqiron istagini uqdi, ohista
oʻrnidan turib, oyat mazmunini izohlab berdi. Amirlar
mavlononing izohini eshitgach, boshlarini egib, jimib
qoldilar.

— Xoʻsh, — dedi Amir Temur.

Ammo bu gal ham amirlar oʻz fikrlarini aytishga
shoshilmadilar. Buni koʻrgan Sohibqiron jahlini yashirolmadi.

— Taqsirlarim, nechun jimsiz? Yo Alloh taolo hukmi
sizga hush kelmadimi?..

Men sizni saltanatim ustunlari deb bildim, hamisha
izzatingizni unutmadim. Siz esa unutdingiz... Sababi nedir?
Siz bilmasangiz, men yaxshi bilurman. Turgan suv sasiydi,
yurgan odam yasharadi. Agar siz toliqqan boʻlsangiz, ilgingizda mador qolmog'ʻon boʻlsa, lashkarni topshiring. Nechanecha boʻz yigitlar bizgayam navbat yetadimu, deb kutib
turgʻaylar. Alloh guvoh, Hindistonni siz emas, shul
oʻg'lonlar albat zabt etg'ʻay...

Sohibqironning vajohatini koʻrib, ayniqsa, uning
soʻnggi soʻzlarini eshitgan amirlar birin-ketin oʻrinlaridan
turib afv tiladilar. Amir Temur ularning soʻzini xotirjam
eshitib dedi:

— Siz ila ne-ne jangu jadallarda bo'ldim. Siz menga,
men esa sizga suyandim... Har qancha yuragimni qon
qildingiz, afv etdim. Bugun boringgʻiz, ertagacha
o'ylang£iz...

Ertasi davom etgan qurultoy ahli bir ovozdan boʻlajak
yurish rejasini ma'qulladilar. Dili ravshan tortgan Amir
Temur qo'l koʻtarib, zafar-u fath fotihasini oʻqidi.

' Istixora — “Qur'on”ga qarab fol ochish (muallif).

www.ziyouz.com kurubxonasi

Qurultoydan yarim oy oʻtar-oʻtmas, Sohibqiron
boshchiligidagi ulkan qoʻshin Qashqadaryo vohasini tark
etib, Termizga yaqin yerda Jayhundan kechib, Xuroson
hududiga oʻtdi.

U butun yoz davomida Andarob degan joyda boʻldi.
Sakkiz yuzinchi yil zulhijja oyining boshida — 1398-yilning avgustida Amir Temur Panjshir daryosi yoqalab
Kobulga qarab yoʻnaldi. Shu yerda unga boʻlajak yurishda
omad tilagan Oltin Oʻrda elchilarini qabul qildi. Elchilar
bir necha muddat oʻtib, qaytishga ruxsat soʻragandan
keyin, ularning karvonini qoʻriqlash uchun bir guruh askar
ajratdi. U bu ishni elchilarni oʻylab emas, shu karvon bilan
dorilmulkka qaytish lozim topilgan Saroymulkxonim bilan
Shohruh mirzoning oʻgʻli, toʻrt yashar nabirasi Muhammad
Taragʻay xavfsizligini ta'minlash uchun qilgan edi.

Bundan oʻn yetti yil avval qoʻlga kiritilgan Xuroson
mulkining bu qismi hamisha notinch boʻlib kelgan.
Hindiston yurishini maqsad qilgan Sohibqiron shu sababdan ham qoʻshin ortini mustahkamlash niyatida Kobulni
tark etib, Sulaymon togʻlari yaqinida yashagan afgʻon qabilalari va isyonkor qora kiyimlilar — siyohpoʻshlar nomi
bilan mashhur isyonchilarni tavbasiga tayantirish, oʻzining
koʻnglini tinchlantirish bilan mashgʻul boʻldi. Qolaversa,
bu tadbir Hind sultonini chalgʻitishning yoʻli ham edi.
Goʻyo oʻzini Hindistonni zabt etish uchun emas, mana shu
bebosh qabilalarni itoatga keltirish uchun kelgan qilib
koʻrsatmoqchi boʻldi.

U vaqt yetishi bilan oʻttiz ming askarga rahbar
boʻlmish amirzoda Pirmuhammad Jahongirga Sulaymon
togʻini oshib, Sind daryosini toʻxtamay kechib oʻtib
Moʻlton viloyatiga, amirzoda Muhammad Sulton bilan
amirzoda Rustam boshchiligidagi oʻttiz minglik qoʻshinga
esa Sind daryosi yoqalab Kashmir togʻi etagidagi yoʻldan
yurib, Lohur viloyatiga bosqin qilishga farmon berdi. Oʻzi
boʻlsa qoʻshinning asosiy qismi — gʻul bilan Badaxshon
tomonga yoʻnaldi va togʻ oshib, Hindiston sarhadlariga
bostirib kirdi. Hindiston yurishi haqida boshqa bir hikoyamizda batafsil toʻxtalish niyatimiz borligi sabab, biz asosiy
maqsadimiz — sizga soʻzlab bermoqchi afsonani keltirib
chiqargan voqealarga oʻtishni ma'qul koʻrdik.

Amir Temur, yuqorida aytganimizdek, qoʻshin ortini
mustahkamlash maqsadida afgʻon qabilalari tomonidan


www.ziyouz.com kurubxonasi

vayron etilgan bir qator qal'alarni qayta tiklatgan va ularda oʻz odamlarini qoldirgan edi. Mana shu qal'alarning biri
Irob qal'asi edi. Pirmuhammad Jahongir Moʻltonga yurishi
oldidan oʻziga sodiqlik soʻzini aytgan Lashkarshoh afgʻonni
mana shu qal'aning kutvoli qilib tayinlagandi. Amir Temur
qoʻshini Hindistonga qarab yoʻlga chiqishidan foydalangan
karkas deb atalgan afgʻon qabilasining boshligʻi Muso
afgʻon kelib qal'ani qoʻlga kiritdi va kutvol Lashkarshoh
afgʻonni qatl etdi. Oʻldirilgan ogʻasining qasosini tilagan
Malik Muhammad Sohibqiron huzuriga bosh urib bordi.
Amir Temur uzoqni koʻzlab ish tutdi: goʻyo bechora inining
oʻtinchiga quloq solmagan boʻlib, uni qamab qoʻyishni
buyurdi. So'ng Muso afgʻonga huzuriga kelishni talab qilib
yorliq yubordi. Muso afgʻon kelgan chopardan qon oʻchi
talab qilib borgan Malik Muhammad qamoqqa tushganini
eshitib, xotirjam tortdi. Ammo Amir Temur qoʻshini qal'aga qarab kelayotganidan voqif boʻlgach, unga peshvoz
chiqib, qal'ani peshkash qilishni ma'qul deb topdi. Ammo
u oʻz askarlaridan biriga Amir Temur qal'aga kirishi bilan
oʻq uzib, uni halok etishni buyurgan edi. Ammo pastkash
niyatiga yetmadi. Uzilgan oʻq xato ketdi. Muso afgʻon
qilmishiga yarasha jazolandi, u qatl etildi.

Aynan mana shu voqea yillar oʻtib afsonaga asos
boʻlganiga shak-shubha yoʻq. Lashkarshoh afgʻondan avval
qal'ada Pirmuhammad Jahongir turgani uchunmi, afsonada
Amir Temur oʻgʻlining oʻlimi haqida hikoya qiladi.
Nabiraning oʻgʻilga aylanishi esa faqat afsonalarda emas,
hatto, tarixiy kitoblarda uchrab turadigan holdir. Qolaversa, Pirmuhammad Jahongir Amir Temurning kenja oʻgʻli
Shohruh bilan deyarli tengqur edi.

Endi navbat afsonaga.

Dunyoning toʻrt tarafiga koʻz tikkan Sohibqiron Amir
Temur qoʻshini jangari afgʻon qabilalari bilan boʻlgan ogʻir
jang-u jadaldan soʻng daryo yoqasida qoʻqqayib turgan
ulkan qoya ustidagi qal'ani qoʻlga kiritdi. Qal'a juda
kichik, ammo baland devor bilan oʻralgani uchun gʻoyatda kuchli istehkom edi. Shuning uchun ham qal'aning
qoʻlga kirishi qiyin boʻldi. Aniqrogʻi, qiyin boʻlishi
mumkin edi. Ammo kutilmaganda qal'a xiyonat tufayli
uning qoʻliga juda oson oʻtdi. Xiyonat qal'a jiybaxona!

" Jiybaxona — qurol-aslaha saqlanadigan maxsus ombor.


www.ziyouz.com kurubxonasi

boshligʻi tomonidan boʻldi. U dastlab maktub qatib
bogʻlangan yoy oʻqini Sohibqiron askarlari tomon uchirib,
tun yarimdan ogʻganda magʻrib tomondagi darvozani ochajagini xabar qildi. Munshiy xatni unga oʻqib berar ekan,
hukmdor hali aftini koʻrmagan jiybaxonachidan qattiq
nafratlandi. “Koʻrnamak”, — deb oʻyladi u munshiy xirgohdan chiqib ketgach. U uzoq o'yladi. Hukmdorlari
bergan tuz haqini unutib, vafodorlik va sadoqatni bir
chekkaga yigʻishtirib, uning oldiga ne-ne odamlar bosh urib
kelmagan. Lekin u har safar bu xoinlarni la'natlagan. Tuz
haqi va vafodorlikni unutib, xizmat vaqtida oʻz sohibidan
yuz oʻgirib, uning qoshiga kelgan har bir yuzsizni oʻziga va
saltanatiga eng yomon dushman deb bilgan.

Zero, ular oʻz sohibiga vafodorlik qilmagach, unga
qilarmidi?

Ammo Sohibqiron xiyonatdan foydalanishdan yuz oʻgirmas, undan ustalik bilan foydalanardi. Axir, qay bir
sarkarda oʻz jangchilarining bekordan bekor qurbon
boʻlishidan saqlaydigan yoʻldan foydalanishni istamaydi.
Xiyonat inson yuragini qurt kabi kemirgan fasoddan, mamlakatda loqaydlik tufayli yuzaga chiqqan parokandalikdan,
xullas, ham ustki tanazzuldan tugʻilishini u yaxshi bilardi.
Shu sababdan ham har lahza har bir sipohiy, har bir
qoʻshin boshligʻi, har bir amir boshi ustida uning qahri
aylanib turishi zarurligini unutmas, ularni umid va qoʻrquv
oʻrtasida tutishni lozim koʻrardi.

Agar jiybaxonachi xiyonatga yuz tutgan ekan, undan
foydalanmog'i savob, illo uni bu harom yoʻldan qaytarishning iloji yoʻq. Iloji — oʻlim.

Qal'a tongga yaqin gʻarbiy darvozaning kutilmaganda
ochilishi tufayli uning qoʻliga oʻtgach, qarorini farmonga
aylantirib, qal'a kutvoli bilan jiybaxona boshlig'ini
oʻlimga buyurdi.

Bir-ikki kun lashkarga dam berib bo'lgach, Sohibqiron
qal'ada oʻgʻli boshliq qo'shinni qoldirib, boshqa shaharlar-u
qal'alarni zabt etish qasdida shitob bilan otlanib, yoʻlga
tushdi.

Yoʻlga tushgan qo'shindagi askarlarning son-sanogʻi
yoʻq edi. Ularning otlari ming farsangdan ortiq yoʻl
bossayam hali toliqmagan va shamoldek uchqur, qilichlari
olmosday oʻtkir, yuraklariga qoʻrquv tushmagan edi.
Qoʻshin shunday shiddat bilan borardiki, go'yo saraton


www.ziyouz.com kurubxonasi

mahali qamishzorga tushgan oʻtdek toʻxtovsiz edilar.
Boshlaridagi simobiy dubulgʻalar kun tigʻida yalt-yult
tovlanar ekan, oʻsha zamonda yashagan muarrix ta'riflagandek, “qo'shin kejim, zirh va javshanlar koʻpligidan
temir togʻi kabi edi, goʻyo temir togʻi erib ketib, daryo
boʻlib oqib borar, bu qoim yuz ming koinotni yutib yuboradigan ulkan nahangdek jilvagar edi”.

Bu qoʻshin o'tgan yoʻllar changi hafta oʻtmasdan
toʻxtamas, bu temir oqim toʻxtab hordiq olgan yam-yashil
oʻlanglarda qayta oʻt unmas. Oʻt unishi uchun yomgʻir asrlar davomida otlar tuyogʻidan ezilib oʻlgan tuproqni
yumshatishi, quyosh yuz yillar mobaynida bu taqir maydonlarga oʻz mehrini tinmay sochmog'ʻi kerak edi. Olis
togʻlar qoyalari ustida poda o'tlatib yurgan afgʻon choʻponlari biyobon oʻrtasida toʻsatdan paydo boʻlgan simobrang
daryoni koʻrib, Alloh taoloning irodasidan hayratlanib,
tasannolar aytishardi.

Mana shu ulkan qoʻshin toʻxtab Sind daryosi sohilida
hordiq olayotgan paytda Amir Temur kuni-kecha zabt etilgan qal'adan chopar kelganini aytdilar. “Kirsin!” — dedi
Sohibqiron daryodan urilgan salqin shabadadan ohista
tebranib turgan xirgoh pardalariga tikilganicha. Amir
Temur yugurib ichkariga kirgan choparni tanidi. U shahzoda oʻgʻli xizmatida yurgan uyoʻgʻlonlarning biri edi.
Uyoʻgʻlon kira solib, tizza choʻkib va boshini egib, siniq
ovoz bilan soʻzladi:

— Onhazrat, shum xabar keltirganim uchun boshimni
oling.

Uning bu soʻzini eshitgan Amir Temurning bir moʻyi
ham qimirlamadi. U huzuriga kirgan sonsiz choparlardan
bu soʻzni necha marta eshitgan, sanasa, sanoqdan adashmogʻi mumkin. Koʻpincha bu soʻz bilan boshlangan xabarlar uning qulogʻiga yetishga ham arzimas bir gap boʻlib
chiqar, Sohibqiron odamlarning vahimaga oʻchligidan hayron qolardi. Birdan oʻyiga: “Nahotki, oʻgʻlimga bir gap
boʻlgan boʻlsa?” degan gap keldi-da, sergak tortdi.

— Sening joning Allohniki, oldin soʻyla, agar Alloh
oldida javobgar boʻlsang, boshing shaksiz kesilgʻay. Agar
menga nisbatan aybli boʻlsang, hukmni mashoyixlar
ayturlar...

— Avval bir qoshiq qonimdan (BFEIqri учдпбалгаб, —
dedi uyo'ʻg'lon sapchadek kichik bofhini ko'tarmay.

www.ziyouz.com kurubxonasi

Amir Temurning gʻazabi qaynadi. “Nima balo, bu sakbachcha, mening irodamni sinamoqchimi?”

Birdan daryodan esgan shabada yuziga urildi-yu,
Allohning bu ne'matidan yana ko'ngliga xotirjamlik
choʻkdi.

— Kechdim, gapir, — dedi horgʻin tovush bilan
Sohibqiron.

Chopar ortiq paysallasa, aytadigan gapi oʻzi bilan
rixlatga ketishini angladi-yu, boshini sal koʻtardi. Shunda
ham hukmdorning yuziga qarashga jur'at qilolmay, gap
boshladi:

— Ulugʻ Sohibqiron, siz qal'ani tark etgandan soʻng
la'nati yogʻiylar nogahon uni qamal ayladilar. Necha kun
jang boʻldi. Ammo kuchimiz ozlik, zaxiramiz nosozlik qilib
magʻlub boʻldik. Yogʻiylar qal'aga biz bilmagan yashirin
yer osti yoʻldan kirib oldi. Qal'aning qoʻldan ketmogʻi
ayon boʻlgach, bemonand shahzoda meni sizning
huzuringizga joʻnatdi. Necha oʻlimdan qolib, ming gʻavgʻo
bilan qal'adan chiqishga muvaffaq boʻldim.

— O'ʻgʻlimga nima boʻldi, u tirikmi? — deb sekin
soʻradi Amir Temur. Uning ovozidagi sovuqdan choparning
etlari jimirlab ketdi. Soʻngra zoʻrgʻa ovoz chiqardi:

— Bilmayman, Sohibqiron, bilmayman, — uning
jag'lari titrardi, — men qal'adan chiqish sa'y-harakatini
qilayotganimda, jang jiybaxona oldida borayotgan, oʻgʻlingiz jangning oʻrtasida edi.

Amir Temurning ichiga oʻt tushgandek boʻldi. Sekin
atrofida turgan ichkarilar-u nombardorlarga razm soldi.
Biror bir koʻz ochiqdan ochiq unga tikilib turganini
koʻrmadi. Ammo hammaning yuzida tashvish alomati zohir
edi. U bir dam oʻyga botib turdi-da, sekin pichirladi:

— Hozirning oʻzidayoq qoʻshin «yoʻlga otlansin.
Yog'ʻiylar munosib jazolansunlar. Oʻgʻlim tirikmi, o'likmi
topilsin.

Nazarida farmonini qoʻshinga yetkazishga javobgar
tovachi sust harakat qilayotgandek tuyuldi, bir harakat
bilan oʻrnidan irgʻib turdi-yu, gʻazab bilan baqirdi:

— Bo'ʻg'ʻozmisan, onagʻar. Agar yana shunday paysallasang qorningni yorib, qoningni oqizganim boʻlsin.

Pak-pakana, qorindor tovachi xirgohdan oʻqday otilib
chiqdi. “Xudo bir asradi, xudo bir asradi!” degan o'y
chopib borayotgan tovachining miyasini kemirardi.


www.ziyouz.com kurubxonasi

Dam oʻtmay temir togʻ erib, ulkan oqimga aylandi va
kechagina oʻtilgan, hali chang-to“zoni bosilmagan yoʻllardan ilondek buralib oqa boshladi. Endi bu qoʻshinning
shiddati yana ham jadal, navkarlar dilida qasos oʻti
yonar, otlar qamchi zarbidan alamzada yoʻrtib borar edilar. Temir oqim bir necha kundan soʻng dushman qoʻliga
oʻtgan qal'ani uch tomondan oʻrab oldi. Toʻrtinchi tomonda esa yuksak qorli togʻlardan tushib hali qoʻlga oʻrgatilmagan beasov toydek hapriqib, guvillab ulkan daryo oqib
turardi. Agar oʻsha togʻlar tomonda poda oʻtlatib yurgan
oʻsha afgʻon choʻponi hozir qal'a tomonga koʻz tashlay
olganida edi, ulkan biyobon qa'rida tugʻilgan noma'lum
simobrang daryo ulkan qoyaga — qal'aga urilib ikkiga
boʻlinib, asrlar davomida oqib turgan oʻzlariga tanish
daryoga qoʻshilayotganiga koʻzlari tushardi. Agar ular
ertasi ham oʻsha tomonga qaraganlarida edi, kechagi birdan paydo boʻlgan simobrang daryo yoʻqligini, ulkan
qoya atrofida esa ulkan koʻl paydo boʻlib qolganini
koʻrgan boʻlardilar. Bu koʻl kechasi olov komiga aylanib,
undan taralgan yogʻdu yuksak togʻlarning qorli choʻqqilariga urilib, ularni nimqizil rangga boʻyardi. Bu qal'adan
yiroq-yiroqlardagi qishloqlar va shaharlar aholisi olislardan kelayotgan yer zirillashiga vahima bilan quloq solishar, allaqanday noma'lum, shu sababdan qoʻrqinchli
halokatlardan darak beruvchi g'aroyib manzaraga — yuksak togʻ choʻqqilarining qori alvon rangga Бо"уаБ
tovlanishini koʻrib dahshatga tushardilar.

Eng qoʻrqinchlisi, noma'lumlik edi. Noma'lumlik ularni
oʻzlari asrlar davomida yashagan maskanlarini, mol-u
mulklarini tashlab, g'arq pishib yotgan tutlar hidi anqib
turgan chorbogʻlar oralab o'tgan yoʻllar orqali bu vahimadan bexabar va aldamchi farogʻat ogʻushida uxlayotgan
o'lkalarga ketishga, hali kindik yarasi bitmagan chaqaloqlar yigʻisi otalarni yarim kechalari turib, olisda tobora
qizillashib tovlanayotgan togʻlarga notinchlik bilan uzoq
boqishga majbur qilardi. Yer zirillashi toʻxtagani bilan
ularning yuragidagi zirillash battar avj olardi. Ular oʻsha
tuni bilan nimqizil rangda tovlangan togʻlar tomondan
biror xabar kelarmikan deya ilonizli yoʻllarga intiq boqib
kutishar; ammo namoz paytidagi kentlar koʻchasidek bu
qadimiy yoʻllarda biror kishining qorasi koʻrinmasdi.


www.ziyouz.com kurubxonasi

Noma'lumlik tomonga qarab borib, u yoqdan biror gap olib
kelishga hech kim jur'at qilolmasdi. Undan koʻra ular keng
dashtda dushman lashkari bilan yuzma-yuz turib jang qilishga rozi edilar. Ammo dushman oʻsha noma'lum tomonda edi.

Oʻsha noma'lumlik tarafda, kechalari nimqizil rangda
tovlangan togʻlar tomondan oqib tushgan daryo yoqasidagi
qal'ani Amir Temur qoʻshini iskanjaga olgan edi.
Sohibqiron qal'aning sharqiy darvozasi roʻparasida sarkoʻb
tiklashni buyurdi. U qal'aga taslim boʻlishni talab qilib
nishon joʻnatmadi. U sarkoʻb tiklanishini va sharq tomondan oqib kelayotgan temir oqimni mana shu sarkoʻb poyida yig'ilishini ham kutib oʻtirmadi. Oʻrtada beomon jang
boshlandi. Amir Temur ham xudoning bir bandasi kabi,
olisdagi qishloqlarda yashagan fuqarolarga oʻxshab
noma'lumlikdan qoʻrqardi. Ammo u noma'lumlik qarshisida qoʻl qovushtirib oʻtirishni yoqtirmasdi. U har qanday
jumboq yechilgandan keyingina yuragida farogʻat topajagini yaxshi bilar; bu jumboq, bu noma'lumlik — farzandning
qismati uni qiynagan sayin, u mana shu noma'lumlikni
yoʻq etuvchi quroli — qoʻshinlarini jangga soldi. Ko'zlarida ham qasos olovi, ham oʻgʻil tashvishi baravar aks etgan
Amir Temur tundayam askarlariga dam bermadi. Har yerhar yerda yoqib qoʻyilgan gulxanlar yorugʻida qal'aning
toʻrt darvozasi yonida beomon jang davom etdi. Yugansuvliqlarini chaynab, ogʻzi koʻ“piklangan bezovta otlarning
qoʻrqinchli kishnashi, kuragiga botgan yoy oʻqi ogʻrishidan
dunyoni buzib baqirayotgan jangchilar, palaxmonlar otgan
toshlar gursillab devorlarga, darvozalarga urilishidan taralgan boʻgʻiq tovushlar, guruh-guruh jangchilar goh oldinga,
goh orqaga chopganlarida zilzila paytidagidek yerning
silkinishlari orasida allaqachonlar tiklangan sarkoʻb ustidagi xirgoh yonida turgan Sohibqironning: “Bosing! Bosing!”
degan hayqirig£ʻi!..

Jang avjiga chiqqan yarim tunda tinim bilmay yoʻl
bosib, kela solib jang boshlagan hukmdor koʻzining bir
zumgagina yumilganini bilmay qoldi. Shu bir zum ichida u
tush koʻrdi.

Osmon-u falakdan quyilgan kumush shu'la ogʻushida
bir ayol belanchak tebratardi. Belanchak iplari qayerga

osilgani bilinmasdi. U ayolni tanidi — u Tegina Mohbegim, onasi edi. Ammo beshikda oʻgʻli yotardi... “Ota, —

www.ziyouz.com kurubxonasi

dedi oʻgʻli jilmayib, — ota...” Birdan oʻgʻlining tovushini
eshitdi. “Onajon!..”

U birdan uygʻonib ketdi-yu, sarkoʻ“b poyida yotgan
yarador jangchilardan birining boʻgʻzidan chiqqan oʻlim
oldi nolasi uni uygʻotib yuborganini bilmadi. “Oʻgʻlim!” —
deb shivirladi birdan dili yonib oʻzidan oʻzi. Sohibqiron
koʻzidan sizib chiqqan bir tomchi yoshda gulxan yorugʻi
aks etgandek boʻldi. U o'sha zahoti koʻzlarini yengi bilan
artib, hech kim sezmadimi, degandek atrofiga nazar tashladi. Hammaning xayoli jang maydonida edi. Faqat uning
hamma yurishlarida qatnashgan qari munajjim osmonga
bezovta tikilardi. Qariya Sohibqironning oʻziga tikilganini
sezib, oʻgirildi. Amir Temur munajjimni yoniga chorlab,
bezovtaligi sababini surishtirmoqchi boʻldi, ammo xayoli
boʻlindi. Askarlari sarko“b qarshisidagi darvozaga oʻt
qoʻygan edilar. Qoramoy sepilgan ulkan naqshkor darvoza
oʻtga mahtal turgandek lovillab yona boshlagandi. Olov
pastdan tepaga jadal oʻrlab, darvoza ustunlariga urilib
ularni qoraytirardi.

Ammo toʻsatdan havo buzilib, kuchli shamol qoʻzgʻaldi,
bir-ikki tomchi tomgandek boʻldi. Shuni oʻzi kifoya boʻldiyu, gulxanlar oʻchdi, yonayotgan darvoza ham omon qoldi.
Biroq bu jang shiddatini susaytirmadi, muhobara kuchaygandan kuchayar, har ikki tomon bir-birini ayashni xayoliga ham keltirmasdi.

Jang avjiga chiqqan sayin Amir Temurning gʻazabi
kuchayar, atrofida turgan nombardorlar sohibi taxtning
qahrini koʻrib, nafaslarini ichlariga yutgan holda sukut
saqlashardi. Faqat qal'a tarafdan kelayotgan suron bu
sukutni eshitishga yoʻl qoʻymasdi. Temir oqim qal'a devorlariga boʻron paytida quturgan dengiz toʻlqinlaridek borib
urilar — sada ketidan hazora, hazora ketidan qoʻshin kelardi. Manjaniqlar-u arradalar qal'a devorlarini buzish uchun
tinmay ishlar, cho“qmoqlar-u xarbalarning bir-biriga urilgandagi jaranglar toʻxtamasdi.

Tong yaqinlashib, atrof yorisha boshlagan gʻira-shiralikda Amir Temur amri bilan yasovulboshi qodirandozlarni
ishga soldi, ularning yoydan bexato oʻq uzishlari tufayli
shahrband ustidagilar tutdek toʻkildilar.

Oxiri sabri tugagan Sohibqiron xirgoh ayvonidagi
oʻrnini tark etib, bu holdan vahimaga tushgan qurchilar


www.ziyouz.com kurubxonasi

oʻrovida pastga — qal'aga yaqinroq borishga, bu bilan
askarlari ruhini koʻtarishga qaror qildi. U shiddat bilan
sarko“bdan tushib borarkan, zaxira ortilgan aravalardan
birining yonida oʻchib qolgan, ammo daryo tomondan esayotgan salqin shamoldan qip-qizarib tovlangan gulxan
choʻg'lariga qoʻllarini toblab, isinib turgan bir cholga koʻzi
tushdi. U cholni sezmay oʻtishi mumkin edi. Ammo shuncha shovqin-suron orasida cholning mingʻirlab kuylagan
qoʻshigʻi noxosdan uning diqqatini tortdi:

Voy, o'gʻlima, voy oʻgʻlim,
Yigitlarning nobudi.
Ko'ʻtarilmay qoldi-ya,
Oʻgʻilginam tobuti.

Moymananing yigiti,
Oyogʻida bor-buti.
Qoʻldan qoʻlga oʻtmadi
Oʻgʻilginam tobuti.

Qora yerda yotarsan,
Kimsa bilmas -aslingni,
Doʻstlaringni xor etding,
Kim oladi qasdingni.

Voy, oʻgʻlima, voy, oʻgʻlim,
Yigitlarning nobudi.
Qoʻldan qoʻlga oʻtmadi
Oʻgʻilginam tobuti...

Amir Temur cholni tanidi. U qal'ani dastlabki qoʻlga
olganda, oʻz sohibi, oʻz safdoshlariga xiyonat qilganligi
tufayli oʻlimga buyurilgan qal'a jiybaxonasi boshligʻi boʻlmish yigitning otasi edi.

Oʻshandayam jang juda dahshatli boʻlgan boʻlsa-da,
bugungichalik beomon boʻlmagandi. Unda muxoliflar
oʻzaro ilk marta toʻqnashayotganlari uchun hali bir-birlaridan qoʻrqishmas, dillarda faqat: “Kimning qoʻli baland
kelarkan?” degan hadik bor edi, xolos. Ammo qilichlar birbiriga urilgan ilk daf'adayoq bu hadik oʻrtadan yoʻqolib,
uning oʻrnini yogʻiyga nisbatan gʻazab va nafrat egallagan
edi. Tongga yaqin boshlangan jang kechgacha davom etdi
va ertasi kuni quyosh endi qizarib chiqa boshlagan mahal

www.ziyouz.com kurubxonasi

da chol oʻgʻli — jiybaxona boshligʻi xiyonati tufayli Turon
hukmdorining gʻalabasi bilan tugadi. Ammo gʻalaba unga
tatimadi. Yuborilgan nishonidagi talabiga bo`ysunish oʻrniga qarshilik koʻrsatgan qal'a kutvoli bilan unga qal'a
darvozasini ochib bergan jiybaxona boshligʻini qatl ettirdi.
Yengilgan qoʻshin askarlarini esa qatl maydoniga olib
kelib, oʻz boshliqlarining sharmandali oʻlimini koʻrishga
majbur etdi. Qatldan soʻng bu askarlarni ozod qilib, qo'yib
yubordi. .

Qatl boshlanishi oldidan asir askarlar turgan tomondan
dod-faryod eshitildi. Amir Temur sukutni buzgan bu
yoqimsiz baqir-chaqirni eshitib: “Nima gap?” degandek
qurchilar boshligʻiga oʻqraydi. Hukmdorning noroziligini
payqagan qurchilar boshligʻi, devdek kelbatiga yarashmagan chaqqonlik bilan pastga otildi. Uning shunday ogʻir
gavdasi bilan chaqqon harakati oʻrtasida bog'liqlik topolmagan hukmdor shovqin chiqqan tomonga tikildi. U
magʻlub yogʻiy askarlari ichidan qurchilar sudrab olib
chiqqan cholni koʻrdi. Chol ikki qoʻlini ombirdek qisib,
maydon chetiga sudragan qurchilarga dastlab qarshilik
koʻrsatishga urindi-yu, ammo dam oʻtmay, nafasi oʻchib,
qoʻl-oyogʻi majolsiz shalvirab tushdi.

“U kim?” — deb soʻradi Amir Temur qurchilar boshlig'i qaytib, oʻz oʻrnini egallagach. “Jiybaxona boshlig'ining otasi ekan”, — dedi qurchiboshi. Sohibqiron birinchi marta kunda oldida qoʻli bogʻliq turgan, qal'ani
xiyonat tufayli unga olib bergan jiybaxona boshligʻiga
tikildi. U oʻgʻli tengi yigit edi.

Xuddi oʻsha lahza tovachining ishorasi bilan qatl boshlanganidan xabar berib nog'ʻoralarning gumbir-gumbiri
boshlandi. Maydon oʻrtasidagi kunda qoʻyilgan supada
qoʻqqayib turgan jallod qiblaga qarab tilovat o'qirdi.
Botayotgan quyoshda uning yuzi qip-qizil tusda tovlanardi.
Tilovatni tugatgan jallod oʻrnidan turdi va kundaga birinchi boʻlib kutvol boshini qoʻydi. Ammo kutvol boshini
kundadan olib, yana qad tiklashga urindi. Mushtumining
zarbi bilan buqani oʻldirishga qodir zabardast jallod bir siltash bilan yana uning gavdasini bukib boshini kundaga
qoʻydi, so'ng yuksakdagi xirgoh peshayvonidagi taxtda
ichkilar-u nombardorlar qurshovida turgan hukmdorga tikildi. Aniqrogʻi, tikilgandek boʻldi, zero jallod boshini
koʻtardi-yu, oʻz sohibiga tik boqishga jur'at qilolmadi.


www.ziyouz.com kurubxonasi

Uning qoʻlidagi oybolta ham qonga boʻyalmagan, ammo
gʻurub shu'lasi tushib qip-qizarib tovlanardi.

Endi buyogʻi faqat Sohibqironning irodasiga, uning
g'azabi yoki rahm-shafqatiga bogʻliq edi. Ammo dunyoning
toʻrt tarafini zir-zir titratgan, G'arb-u Sharq hukmdorlariga o'zining marhamatini ayamay, ularni farzandi qatoriga
qoʻyib, “o'g'illarim” deb murojaat qilishga koʻnikkan
jahongir bu lahza nimalar haqida oʻylayotganini hech kim
bilmasdi.

Kutvol ham, jiybaxona boshligʻi ham oʻgʻli tengi yigitlar edi. Ammo kutvol mardonalik bilan qal'ani saqlashga
uringan boʻlsa, jiybaxona boshligʻi xiyonat bilan uni muxolifga ochib bergani ular oʻrtasida bir ulug“ jar hosil qilganini oʻylagan Sohibqiron dunyoning gʻalati ishlarini
anglashga urinardi. Mana, deyarli tengdosh yigitlar. Balki
ular bir koʻchada oʻynab ulgʻayishgan joʻralardir, balki
qilich chopqilashni birga mashq qilishgan saboqdoshlardir.
Ammo ular hozir bir-birlariga dushman. Kutvol oʻzini
magʻrur tutar, oʻzini dushmanga sotgan jiybaxonachiga
qayrilib ham qaramasdi. Jiybaxonachi boʻlsa, allaqachonlar
tiriklik nishonasini bildirmay munkayib yotardi. Oʻz
qilmishini anglab pushaymon boʻlganidan ajalni allaqachonlar boʻyniga olganidanmi yoki oʻz xiyonati bois
marhamat kutib, uning oʻrnida oʻlim topayotgani tufayli
qoʻrquvdanmi uning devor rangiga kirgan basharasi ma'nosiz, unda na gʻazab, na iltijo namoyon edi.

Hukmdor oʻlim oldida ham oʻzini xoʻrlashlariga qarshilik koʻrsatayotgan kutvolga qarab, ikkilangandek boʻldi.
Keyin birdan sergak tortib, oʻgʻliga koʻz qirini tashladi. U
oʻgʻlining chehrasida ham ikkilanish alomatini sezdi-yu,
qarori qat'iylashdi. “Ikkilanish, bu boʻlajak mag'lubiyatdir”, — deb oʻyladi Amir Temur. Agar u hozir ikkilanganini oʻgʻliga bildirib qoʻysa, oʻgʻli saltanat va harbning
har bir ishida ikkilanishi mumkin. Bunga esa yoʻl qo'yib
boʻlmasdi. Unda saltanatda orom, dushmanlarda qoʻrquv,
doʻstlarda sadoqat, oʻgʻlida sobitlik qolmaydi. Illo, podshoh bir tadbir qilishni oldindan qasd qildimi, har qanday
sharoit va vaziyatga qaramay, oʻsha ishda qattiq turmog£ʻi,
to` bitirmaguncha undan qoʻl tortmagani ma'qul. Agar
bugun u ikkilansa ertaga oʻgʻli ham ikkilanadi, sobitligi
sinadi, oqibatda mamlakat boʻlinadi. Ikkilangan hukmdor
baribir oxir-oqibat adashadi, soʻng ularga yaqin turganlar
ham adashadilar.


www.ziyouz.com kurubxonasi

U bir paytlar, endi saltanat izmi ilgiga oʻtgan kunlarda
piri yoʻllagan maktubdagi muborak soʻzlarni esladi:
“Mamlakat kufr bilan turishi mumkin, lekin zulm bor
yerda turolmaydi”. Xoʻsh, undan shafqat tilash oʻrniga
oʻlimni indamay kutayotgan kutvolni oʻldirish zulmmi,
zulm emasmi?! “Zulm!” — deb oʻziga javob berdi
Sohibqiron. Ammo yana shu narsa ma'lumki kutvol yosh
boʻlishiga qaramay, zulm yoʻliga oʻtgan. Sohibqiron qon
toʻkilishiga yoʻl qoʻymaslik niyatida oʻz nishonini yuborib
taslim boʻlishni taklif qilganida, bu talabga rizolik
bildirish haqida maslahat solgan ikki-uch yuzboshini mashvaratning oʻzidayoq chopib tashlagan. La'nati jiybaxonachi, allaqachonlar koʻnglida xiyonat fitnasini boshlagan
jiybaxona boshligʻi ham oʻsha yuzboshilarga qilich peshlagan. Nodon kutvol xavf-xatarni unga oqilona maslahat
bergan yuzboshilardan emas, mana shu yonida turib qilich
peshlagan jiybaxonachidan kutish kerakligini bilmagan.
Oqibatda, oʻrtada jang sodir boʻldi, necha yuz askar bekordan bekor qurbon boʻldi. Bu zulmmi, zulm emasmi?!
“Zulm!” — deb hukm chiqardi buyuk jahongir. Qolaversa,
yomonlikka yaxshilik bilan javob qaytarish mumkinmi? U
holda yaxshilikka nima bilan javob qaytarish lozim. Yoʻq,
yomonlikka adolat, yaxshilikka yaxshilik bilan javob qaytarmoq kerakdir. Aksincha boʻlsa, xatodir.

Amir Temur yana oʻgʻliga koʻz qirini tashladi. Uning
yuzida hamon ikkilanish alomati zohirligini sezdi va oʻgʻli
unga qayrilib bir nima deyishga hozirlanganini payqashi
bilan koʻzini olib qochdi. Yoʻq, oʻgʻli hozir nima demoqchiligini u eshitmasligi kerak. Zero, hozircha bu ikki
iqlimni ichiga olgan cheksiz hududda va shu hududning
markaziga aylangan yerda — u oʻtirgan makonda har bir
narsa, har bir kimsaning taqdiri yolgʻiz uning irodasiga,
uning qaroriga bogʻliq. Shunday ekan, kecha garchi yolgʻiz
oʻzi bilgan qaror, uni boshqalarning qulogʻi eshitmagan
boʻlsa-da, bugun amalga oshmogʻi shart.

Sohibqiron yuzida bir daqiqa paydo boʻlib, oʻsha lahza
oʻchgan ma'noni uqqan tovachi jallodga “Boshla!” degandek qoʻl siltadi. Oʻsha lahza jallodning qizil damli
oyboltasi kutvol boshi ustida yalt etdi-yu, kesilgan bosh
kundadan supaga, supadan pastga dumalab ketdi. Navbat
jiybaxona boshligʻiga yetdi. Yana jallod oyboltasini yerga
tirab, bosh egib izn kutdi. Tovachi hukmdor yuziga tikildi.


www.ziyouz.com kurubxonasi

Ammo Amir Temur yuzida hukm ma'nosini koʻrmay, vujudi diqqatga aylandi.

Navbat jiybaxona boshligʻiga yetdi-yu, jahongir dastlab
kutvolni boshidan judo etganiga o'kindi. Avval battol
xoinni oʻldirish kerak edi. Illo, oʻzini yogʻiyga sotgan xiyonatkorning oʻlimini kutvol koʻrishi kerak edi. Jahongirning
birdan g'azabi koʻpchib, tovachiga oʻqraydi. Gap
nimadaligini anglolmagan bechora tovachining tizzalari
boʻshashib, rang-roʻ“yi koʻpikdek oqarib ketdi. Ha, kutvol
bu la'natining oʻlimini koʻrishi shart edi... Shart edi...
Nega avval shu narsani oʻylamadi. Bu lahza oʻz ona yurti
hifzida turgan qal'ani unga olib bergan jiybaxona boshligʻi
uning nazarida dunyodagi eng past, eng manfur kimsa edi.

Oʻlimini kutib yuztuban yotgan jiybaxonachining
tanasiga jon kirgandek boʻldi. Kutvolning oʻlimidan soʻng
tamom boʻlgan xoin hukmdor oʻyga botgan vaqtni paysallash, deb Sohibqiron uni faqat qoʻrqitish uchun kunda
yoniga olib keltirganligiga, aslida qilgan ishi uchun albatta marhamat topajagiga ishona boshlagandi. U zoʻrgʻa
koʻzlarini ochib hukmdorga boqdi. Majol topib undan
imdod tilamoqchi boʻldi, ammo muzlab qolgan lablarini
qanchalik ochishga urinmasin, ocholmadi, faqat qaqragan,
qonga toʻlgan boʻgʻzidan nolaga oʻxshash bir tovush chiqdi. Keyin hukmdorning oʻziga qahr bilan nafratomuz qarab
turganini arang ilgʻadi-yu, murda nuqsi urgan basharasini
yana yerga bosdi. Amir Temur gʻazab bilan tovachiga
baqirdi:

— Mochag'ar, nimani kutyapsan, boshlamaysanmi?

Tovachining ishorasi bilan jallod bir siltash bilan jiybaxona boshligʻining majolsiz gavdasini yerdan koʻtardida, ikki bukdi va boshini kunda ustiga qoʻydi. Oʻsha zahoti
mahkumning og'zidan koʻpik oqib tusha boshladi.
Jiybaxona boshligʻining boshi ham kundadan pastga
dumalashi bilan hammaning qulogʻi koʻnikib qolgan ogʻir
va qo'rqinchli sukunat ogʻushida maydon chetida bogʻliq
turgan otlar yonida chalqancha yotgan cholning yuragidan
otilib chiqqan mungli faryod yangradi. Ammo bu faryod
egasiga hech kim jur'at etib qaray olmadi. Yolgʻiz Amir
Temur oʻrnidan turib, qatl maydonini tark etayotgan
odamlar osha cholga uzoq tikildi. “Zulm!” — deb oʻyladi
yana u. Shu oʻy ongida yalt etgan zahotiyoq, shart orqasiga oʻgirildi. Oʻshandan buyon cholni uchratmagan edi...


www.ziyouz.com kurubxonasi

Soʻnib borayotgan gulxan choʻgʻlarini qoʻlidagi shox
bilan titayotgan cholga koʻz tashlab, bir lahzagina toʻxtab
qolgan Sohibqiron qadamini tezlashtirdi. Ortidan cholning
qoʻshigʻi yetib kelardi:

Voy, oʻgʻlima, voy, oʻgʻlim,
Yigitlarning nobudi.
Qoʻldan qoʻlga oʻtmadi
Oʻgʻilginam tobuti...

“Chol esdan ogʻgan!” — deb oʻyladi Amir Temur,
ammo oldida durbosh koʻtarib borayotgan qurchi “Voh”,—
deya yuztuban yiqilganini koʻrdi-yu, oʻsha zahoti cholni
unutdi. Qal'a tomondan uchib kelgan toʻqmor uchi qurchining koʻksini teshib, kuragidan chiqib turardi.
Jahongirning xavfsizligi uchun javobgar ichkilar tezda uni
turalar bilan to'sib olishdi.

Tuni bilan davom etgan jang tong yorishgach, battar
avj oldi. Kechasi qoʻzgʻalgan shamol va bir-ikki tomchilab
oʻtgan yomgʻir tinib, osmon shundayam yarqirar ediki,
bamisoli artilgan shishadek begʻubor edi. Osmonda bir hovuch bulut ham koʻrinmasdi. Yoz quyoshi shunday mehr
bilan odamlarga, chechaklarga, dala-yu dashtlarga, yuksak
tog'larga oʻz nurini sochardiki, boʻlayotgan voqealar
oʻngda emas, tushda koʻrinayotgandek tuyulardi. Ammo
har ikki tarafning jangchilari buni sezishmas, ularning
koʻzi bir-birlaridan uzilmas, qoʻllaridagi qilich-u zulinlar
tovushi, koʻzlaridagi gʻazab, dillaridagi qahr g'ubori ham
osmonni, ham quyoshni toʻsib olgan edi. Toliqqan otlarning ham, odamlarning ham oʻngi tushga aylangan. Ular
butun dunyoni unutgan, goʻyo yolgʻiz o'ʻlimgina ularga
hordiq olish uchun imkon beradigandek. Tuni bilan sovutlar va dubulgʻalar aks etgan oy nuri soʻnib, quyoshdan
tushgan shuur qip-qizarib oqayotgan daryoda tovlana boshladi. Uning suviga qon qo'shildi. U qal'a turgan qoyadan
oqib tushib, olis togʻlar tarafdan dalalarni yashnatish,
odamlar, gullar, bulbullar chanqogʻini qondirish uchun
oqib tushayotgan daryoga borib quyilar, koʻm-koʻk daryo
bir-ikki farsang davomida bu qonni hazm etolmay qiynalar... va oxiri qon rangini ichiga yutib, yana oʻzining azaliy yoʻlidan olgʻa talpinardi.


www.ziyouz.com Кигибхопа5

Oʻlim topgan jangchilar qiynalmay jon berishar, oʻlim
ularga farogʻatli uyqu boʻlib tuyular, ular “oʻlayapman”
deb emas, “uyqu bosyapti”, — degan xayolda koʻz
yumishardi. Ochiq qolgan koʻzlarda tip-tiniq osmon bilan
bab-baravar ko`pik sochayotgan otlar, qilich peshlagan
suvoriylar, har ikki tomondan uchib kelayotgan novaklar-u
nayzalar aks etardi. Bu urush chizgan surat edi.

Tongdan oʻtib qal'adagilarning zaiflashgani sezildi.
Zero, ular oʻzlari uchun oʻlimdan boshqa yoʻl yoʻqligini
anglab, matonat bilan jang qilishar, biroq, erigan Temur
togʻi oqimi shiddat bilan toʻxtashni bilmay, qal'a devorlariga urilar, har urilganda yana ham balandlashardi. Oxiri
bu oqim devorlardan oshib, qal'a ichini toʻldirdi.

Jang tugadi. Amir Temurga dushman qoʻshinlari butunlay tor-mor qilinganini aytishdi. Sohibqiron bu xabarni
eshitar ekan, boshqa narsani oʻylardi. U betoqat edi. U oʻzi
kutgan gapni eshitishni intiq kutar, ammo oʻzi ochiqdan
ochiq soʻrashga yuragi betlamasdi. “Demak, oʻgʻlim...”
Amir Temur koʻksi zirqirab ogʻridi. U qurchilar boshligʻiga
tikilib: “Oʻgʻlimni toping!” deb buyurdi. Ammo qidirishlar
bekor ketdi. Oʻgʻlining na tirigi, na oʻligi topildi. Amir
Temur bu haqda xabar bergan yaqinlariga dargʻazab tikilar, ularni qayta-qayta qidirishga majbur qilardi.

Jahongir oʻgʻlini jasur va oʻktam qilib tarbiyalagan edi.
Qilich tutgan qo'li baquvvat boʻlsin deb kecha-kunduz
mashq qildirdi, yuragi qo'rquvni bilmasin deb sher yuragini yedirdi, farosatli boʻlsin deb kitobga oshna qildi.
Yigirmaga chiqqan oʻgʻli oʻn yillab Sohibqiron yurishlarida qatnashgan, qilich chopqilashda chiniqqan tajribali
jangchilar — bahodirlar bilan bir safda turish huquqiga ega
boʻldi.

Amir Temur ichida farzandini qanchalik suymasin, haligacha uning boshini silab erkalamagan. Erkalash dilni
buzadi deb hisoblardi. Oʻgʻli ham shu paytgacha otasiga
biror marta kulib boqmagan, hamisha koʻzlarida olov
chaqnab turardi. Bu olov o'sha jang koʻrgan bahodirlar
koʻzlaridagi olovdek sovuq porlamasdi. Bu olov oʻtli va
yosh edi. Nahotki shunday oʻgʻli dushman qoʻlida xor
boʻlgan boʻlsa? Nahotki?! Yoʻq, u oʻzini xor qilishlariga
yoʻl qoʻymaydi. U yog'iy qoʻlida xor boʻlishdan oʻlimni
afzal koʻradigan yigit. Zero u oʻgʻlini qal'ada qoldirib ketar
ekan, xayrlashishi oldidan shunday degandi: “Saltanatga


www.ziyouz.com kurubxonasi

da'vogarchilik qilgan har bir kishi saltanat sha'ni va
martabasiga loyiq ish tutishi zarur. Mudom yodingda
bo'lsinkim, bu yoʻlda jangga kirib yo zafar quchib g'olib
bo'lg'aysan, yo oʻldirilg'aysan. Oʻlimini boʻyniga olgan
kishigina bu yoʻldan yurmogʻi mumkin”.

Amir Temur rahmatli otasi, barloslarning ulugʻ amirlaridan biri bo`lmish Muhammad Taragʻay uni qanday tarbiyalagan bo'lsa oʻgʻlini oʻsha ruhda: beshafqatlik, mardlik
va farosatlik, faqat shundan keyingina oqibatlik ruhida
voyaga yetkazdi. Oqibat, otasining nazarida, yolgʻiz mehrshafqatdan, shu bilan birga dilovarligu qattiqqoʻllikdan
tugʻilmogʻi darkor. U oqibatning inkori boʻlmish xiyonatni yomon ko'rardi. Qoʻrqoqlikni kechirsa kechirar, ammo
xiyonatchiga rahmdillik qilishni oʻylamas, hatto, bunday
qilishni gunoh deb bilardi. Agar Amir Temur dunyoning
toʻrt tomonidagi eng boy oʻlkalarni zabt etib, ularning podshohlarini oʻziga tobe etgan boʻlsa, bu sharafga shu dilovarligi va oqibatdorligi, xiyonatga yoʻl qoʻ“ymagani sababli
erishdi.

Amir Temur oʻg'lida uch hislat mujassam boʻlishini
istardi. Eng avvalo, insonparvarlik, soʻng tejamkorlik va
nihoyat bosiqlik. Insonparvar odamgina dovyurak
boʻlmogʻi mumkin. Tejamkor boʻlgan odamgina saxiy
boʻlishi mumkin. Bosiq odamgina hukmdor boʻlishi
mumkin. Kimki jasur boʻlsa-yu, insonparvar boʻlmasa,
tejamkor boʻlmasa-yu, saxiylik qilsa, dono boʻlsa-yu,
bosiqlik qilmasa, unday odam o'zi bosh-qosh ishniyam,
oʻziniyam halok etadi. Kimki, dushmani bilan olishgandayam insonparvarlikni unutmasa, u albatta yengadi. Alloh
taolo hamisha unga madad beradi, insonparvarlik unga
panoh boʻladi.

U oʻgʻliga mamlakat adolat, urush esa dilovarlik va
ayyorlik bilan boshqarilishini, mamlakatda taqiq qancha
koʻp boʻlsa, avom shuncha qashshoqlanishi mumkinligi,
illo erkinlik va adolat boʻlsa avom, demak, mamlakat boy
boʻlishini, qonun va buyruqlar qanchalik koʻpaysa, adolatsizlik, oʻg'rilik va beboshlik shunchalar koʻpayishi
mumkinligini uqtirdi. “Oʻgʻlim, — deb aytardi rahmatlik
otasi, — uzoqni koʻrolmagan hukmdor yaqinidagi balolarga
giriftor boʻladi. Ammo yaqinni koʻrib ish tutgan hukmdor
ham xato yo'ldadir”. Amir Temur otasining bu gapini
oʻg'liga aytar ekan, oʻzidan qoʻshib ushbuni uqtirgan edi:


www.ziyouz.com kurubxonasi

Podshohlar xulqi bamisoli shamol, avomniki maysadir.
Shamol qay tarafga essa, maysa ham oʻsha tomonga egiladi. Ammo podshoh hech qachon oʻz qudratining asosi mana
shu avom ekanini unutmasligi kerak”.

Amir Temur tutab yonayotgan, vayrona qal'aga kirmay
daryoga yaqin yalanglikda chodir tiktirdi. Sohibqiron
oʻzining oddiy jangchilari libosidan deyarli farq qilmaydigan jangovar libosida, Damashqni olganda qoʻlga kiritgan
oltin chiroqdon osilgan shohchodirda qunduz boʻrkli boshini eggan koʻyi o'gʻlidan darak kutardi. U kamdan kam
yolgʻiz qolar, shu boisdan har gal shu ahvolga tushganda
dilini allaqanday anglab boʻlmas ogʻriq qisa boshlardi.
Hozir ham shu ogʻriq uyg'ondi-yu, Sohibqiron chuqur oh
tortdi. U ogʻriq sababini bilmas, bu esa ogʻriqni yoʻqotish
chorasini topishga imkon bermasdi. Tuni bilan kechgan
jang tufayli uyqudan, hordiqdan qolgan jahongir ongida
quyuq va horgʻin bir zulmat paydo boʻlgan, ogʻriq esa
mana shu zulumot ichida yonib turgan chiroqdek pirpirab,
goh tovlanib turardi. Toʻsatdan tashqarida shovqin-suron
koʻtarildi-yu, sergak tortdi. Ammo oʻzini tutib, bu shovqinsuronlardan xayolan uzoqlashish uchun koʻzini yumdi.
Oʻsha zahoti kechagi tushi oʻngida yalt etib namoyon
boʻldi. Kumush shu'la ogʻushida belanchak chayqalardi.
Bu safar onasi yoʻq edi. Belanchak ham boʻm-boʻsh edi.
“Oʻgʻlim, oʻgʻlonim...”» — deya pichirladi Amir Temur.
Ammo tashqaridagi shovqin tobora unga yaqinlashib kelar,
ortiq undan qochib boʻlmasdi...

Shu payt shoshilib ichkariga nombardorlardan biri
kirdi. Uning yuzida qoʻrquv bor edi. U gapni qanday boshlashni bilmay Sohibqiron qarshisiga kelib, tiz choʻkdi.
Amir Temur nega nombardorlaru amirlar har galgidek
rasm-rusmga binoan oʻz munosabatlaridan kelib chiqqan
tartibda kirib kelmaganlari haqida oʻyladi-yu, huzuridagi
nombardor koʻpchilik aytishga qoʻrqqan gapni unga
yetkazishni boʻyniga olib kirganini angladi.

— Soʻyla, — dedi Sohibqiron.

— Onhazrat, — dedi nombardor, — bir qoshiq qonimdan kechsangiz...

— Kechdim, soʻyla, — dedi Amir Temur.

— Onhazrat, oʻgʻlingizning na tirigi, na oʻligi topildi.
Qal'ani elakdan oʻtkazdik, ammo... — nombardor jim


www.ziyouz.com kurubxonasi

qoldi. Oʻrtada jimlik choʻkdi. Bu jimlik cho'zilgan sayin
nombardorning qoʻrquvi oshib borar, bu qoʻrquv yuragidan
qon tomirlari orqali vujudiga tarqalib, a'zoyi badanini shol
etganday boʻlardi.

— Shovqin-suronning sababi nedir? — dedi boshini
koʻtarmay Amir Temur.

Qoʻrquv daryosiga choʻkib borayotgan nombardor birdan hushyor tortib, bor irodasini yig'ib, taqdir in'om qilgan xasga yopishdi:

— Qatl etilgan jiybaxona boshlig'ining otasi sizning
huzuringizga kiraman deb shovqin koʻtardi. Qurchilar uni
qoʻl-oyogʻini bogʻlab, daryoga tashlamoqchi boʻldilar-u bu
ishni ixtiyoringizsiz qilishga jur'at topolmay, toʻxtadilar.

“Mana kim oʻgʻlimga nima boʻlganini menga aytib
beradi?” — degan nogahoniy oʻydan oʻrnidan turib ketgan
Amir Temurning vajohatini koʻrib nombardor hayot bilan
vidolashish muddati yetganini tushundi. Ammo Sohibqiron
unga yaqinlashib, yoqasidan ushlab dast koʻtardi-yu, qahrli
koʻzlarini tikib, baqirdi:

— Tezroq cholni huzurimga olib kiring!

Boyagina qo'rquvdan qoʻl-oyogʻi boʻshashgan nombardor hukmdor yoqasini boʻshatishi bilan shohchodirdan
oʻqday otilib chiqdi. Zum oʻtmay, cholni olib kirdilar.
Chol hozirgina arqon siquvidan boʻshagan qoʻllarini uqalab, qarshisida oʻtirgan Sohibqironga, koʻzlarini yashirmay,
ochiqdan ochiq razm solardi. Ular bir-birlariga uzoq tikildilar. Allaqachon oʻz oʻrinlarini egallagan nombardorlar-u
amirlar “bu yogʻi nima boʻlarkin?” deganday voqealar
davomini kutardilar.

— So'yla, kimsan? — deb birinchi ogʻiz ochdi nihoyat
Amir Temur.

— Bandaman, — dedi chol unga tik boqqancha.

— Kimning bandasi? — deb soʻradi yana Amir Temur.

— Hukmdorimning, — dedi chol.

— Hukmdoring kim?

— Alloh taolo! — dedi chol.

Amir Temur cholning javobiga ichida tahsin oʻqidi. Bir
lahzalik bu savol-javob uni ancha tinchlantirgan edi.

— Ey, Alloh bandasi, — deya gap boshladi yana Amir
Temur, — mening kimligimni bilasanmi?

— Bilaman. Sen ham Alloh bandasisan! — dedi chol.


www.ziyouz.com kurubxonasi

Inshoollo, xudoning bandasi Amir Temurman, — dedi
Sohibqiron.

— Amir Temurligingni yaxshi bilaman.

Atrofdagilarning butun vujudi quloqqa aylanib, hukmdor bilan chol musohabasini tinglashardi.

— Allohning mo'`jizasi, Xudovandi karimning
marhamatiga erishgan Amir Temurman, — dedi Sohibqiron
har bir soʻziga alohida urgʻu berib.

— Har bir bandaning dunyoga kelishining oʻzi Alloh
mo'`jizasi, Xudovandi karimning marhamatidir, — dedi
chol.

Amir Temur “rost aytding” degandek bosh silkib, cholning soʻzini ma'qulladi. Ammo oʻsha zahoti yodiga oʻg'li
tushdi-yu, lablari mahkam qisildi.

— Oʻgʻlimga nima boʻlganini bilasanmi? — deb sekin
soʻradi Sohibqiron. Ammo uning ovozini sukunat quchgan
shohchodirda oʻtirgan hamma eshitdi.

— Kecha qal'ada bir yigitni qatl etdilar. Uning koʻzqoshi senikiga oʻxshardi. Oʻsha yigit o'g'lingmi? — dedi
chol savolga savol bilan.

— Sen aytgan yigit oʻgʻlimmi, oʻgʻlim emasmi, men
hali bilmayman. U tirikmi, o'likmi, bundan ham bexabarman, — dedi Amir Temur.

— Yigit taxminan yigirma yoshda edi, — dedi chol.

— Ha, oʻg'lim yigirmaga chiqqan edi, — dedi Sohibqiron.

— Uni sening kelishing arafasida tongda qatl etishdi, -—
dedi chol.

— Oʻsha yigitni qanday oʻldirishdi, so'ylab ber, — dedi
Amir Temur.

— Uni qal'a oʻrtasidagi maydonda qatl etishdi. O'sha
sen mening oʻgʻlimni qatl etgan supada... — Chol bu gapni
aytib toʻxtadi. Amir Temur birdan yolg'izlikda qiynab,
koʻpchilik orasida uni tark etadigan ogʻriq yana dilida
uyg'onganini sezdi. Bu safar ogʻriq har safargidan kuchliroq edi. U bor irodasini to'plab, dilidagi azob yuzida
zohir boʻlmaslik yoʻlini tutdi. Choldan boshqa biror kishi
jahonni qoʻrquvda tutgan inson dilida qanday azob
uygʻonganligini sezmadi.

— Tong mahali edi, — deb nihoyat gapini davom etdi
chol. — Mashriqdan chiqqan quyosh charaqlab tursada,
hali mag'rib tomondagi oy botib ulgurmagan edi.


www.ziyouz.com kurubxonasi

-— Uni qanday oʻldirdilar? — deya toqatsizlandi Amir
Temur.

— Avval o'ng qoʻlini yelkasi osha chopdilar...

— Ingradimi? — deb soʻradi Amir Temur.

— Yoʻq, oh degan tovush ham chiqarmadi.

— Mening oʻgʻlim ekan! — dedi hayajonlangan Amir
Temur.

— Keyin... keyin chap qoʻlini chopdilar, — dedi chol.

— Ingradimi?

— Yoʻq, miq etmay chidadi.

— Mening oʻgʻlim ekan! — dedi Amir Temur.

— Soʻng yigitning oʻng oyogʻini chopdilar, — dedi
chol, oʻsha dahshatli qatl manzarasini koʻz oʻngiga keltirish
niyatida koʻzini yumgancha.

— Ingradimi?

— Yoʻq. Chidadi, koʻzidan bir tomchi yosh, boʻgʻzidan
bir un ham chiqmadi.

— Mening oʻgʻlim ekan u! — dedi Amir Temur.

— Keyin bechoraning chap oyog'ini chopdilar, — deb
hikoyasini davom etdi chol hamon koʻzini ochmay.

— Ingradimi? — deb soʻradi sohibqiron.

— Yo'q, ingramadi.

— Mening oʻgʻlim ekan oʻsha yigit! Mening oʻgʻlim! —
dedi Amir Temur koʻzidagi alam oʻrnini gʻurur egallab. —
Keyinchi, keyin?..

— Keyinmi?.. — dedi chol mahzun koʻzlarini ochib,
Sohibqironga tikilar ekan, — keyin yigitning koʻksini tars
yordilar-da, yuragini uzib oldilar!

— Ingradimi? — dedi Amir Temur.

— Yoʻq, ingramadi. Faqat... — cholning tovushi hayajondan bo'gʻilgandek boʻldi. — Faqat yuragini uzib olganlarida “Oh!” deb yubordi, — chol koʻzlaridan oqqan yoshlarni gulxan qoraytirgan yengi bilan artar ekan.

— Yoʻq, u mening oʻgʻlim emas ekan! — deb yubordi
cholning soʻnggi soʻzini eshitib o'rnidan turib ketgan Amir
Temur.

Davradagilar Sohibqiron soʻzini eshitib, bir qalqib ketdilar. Amir Temur ularning har birini koʻziga tikilmoqchi
bo'lgandek, davradagilarga bir boshdan tikildi va oʻziga
boqib turgan cholga navbat yetganda yana takrorladi:

— Yoʻq, u yigit mening oʻgʻlim emas!

Shu gapni aytishi bilan Sohibqironning koʻz oʻngini bir


www.ziyouz.com kurubxonasi

zum kumush yogʻdu toʻsdi. Kumush yogʻdu aro chayqalgan
belanchakni ko'rdi. Biroq belanchak boʻsh edi.
“O'g'lim!” — deya tovushsiz oʻrtandi jahongir...

Sohibqiron qal'ani buzib tashlashni, cholga boʻlsa nima
tilasa oʻshani berib, oʻzi xohlagan manziliga yetkazib
qoʻyishni buyurdi. Oʻsha zahoti uning amri bajo keltirildi.
Temir togʻi erib, yana qal'a tomonga oqdi va birpasda
qal'adan nom-nishon qolmadi. Ertasi kuni bu simobiy oqim
daryo yoqalab mag'ʻrib tomonga oqdi. Noma'lumlikdan
sarosimada qolib, oromni unutgan olisdagi shahar-u qishloqlar bu temir oqim ularning qay birlari tomon burilishini bilmay, vahima bilan kutardilar. Noma'lumlik sarhadi
kamaygan sayin bu temir oqim ularga shunchalik yaqinroq
kelardi.

Chol esa Sohibqirondan hech nima soʻramadi. U devorlari buzilib, yer bilan tekislangan qal'a atrofini tark etmadi. Bir necha kundan soʻng Amir Temur toʻsatdan cholni
eslab, surishtirdi. Unga cholning qal'a yonida qolganini
aytdilar. Sohibqiron qoʻshindan bir guruh ajratib, cholni
oʻz huzuriga olib kelishlarni buyurdi. Guruh bir necha kun
yoʻl bosib, manzilga yetib keldilar-u chor-atrofni qidirib
cholni topolmadilar. Jangchilar chol daryo sohilida yangi
paydo boʻlgan qabrga koʻmilganidan bexabar edilar. Uni
koʻmgan podachilar esa sharqdagi togʻ qoyalaridan pastga
olib tushgan podalarini haydab allaqachonlar olislab ketgan, ular cholning Amir Temur va uning oʻgʻli haqidagi
mahzun hikoyasini allaqachonlar afsona qilib aytib borardilar...

Afsona mana shu yerda yakunlanadi.

Vassalom.

1990.


www.ziyouz.com kurubxonasi

МУМ бўха 1

  

ISKANDAR MAQDUNIY
VA SAK CHO`PONI

      
   

www.ziyouz.com kurubxonasi

Yunon hukmdori Iskandar Maqduniy qoʻshini miloddan
avvalgi 331-yilda Gavgamela shahri yaqinidagi yalanglikda
fors podshosi Doroning ikki yuz ellik minglik lashkarini
tor-mor etdi. Natijada, ikki asrdan beri magʻrib-u mashriqni qoʻrquvda tutib kelayotgan Ahmoniylar davlati
barham topdi. Magʻlub podshoh oʻziga tobe Boxtariston
tomonga qochdi, ammo yoʻlda Boxtariston va Sugʻd noibi
Bess bilan lashkarboshi Nabarzan tomonidan xiyonatkorona
oʻldirildi. Bu xabarni eshitgan Iskandar: “Podshoh qonini
mendan oʻzga biron bir kimsaning toʻkishiga haqqi yoʻq
edi”, degan dagʻdagʻa bilan xiyonatkorlarni ta'qib etishga
kirishdi.

Bundan keyingi voqealar juda uzoq davom etgan qonli
janglar, zafar-u mag'lubiyatlar tarixi boʻlganidan xabardor
boʻlsangiz kerak. Qolaversa, kaminada Iskandar bilan
Sugʻd lashkarboshisi Spitamen oʻrtasida kechgan omonsiz
jang-jadallarga bagʻishlangan hikoyalar yozish istagi ham
bor. Illo, hozirgi maqsadimiz bor-yoʻgʻi Iskandar
Maqduniyning Boxtariston va Sugʻd tomon borayotganida
roʻy bergan bir voqeani hikoya qilib berishdir.

Iskandar noma'lum oʻlkalar tomon g'alabadan ruhlangan qalqonbardor askarlarini shiddat bilan boshlab
borarkan, ba'zan atrofdagi poyonsiz sahro qoʻynidan
shamol koʻtargan toʻzon kabi toʻsatdan paydo boʻlib, xuddi
shunday tez gʻoyib boʻladigan sahroyilarning oniy, ammo
dahshatli hujumlariga toʻqnashib oʻtishga majbur boʻlardi.
Bu hujumlar yosh jahongir yuragiga qoʻrquv sololmasdi.
Qoʻrquv borayotgan manzilning noma'lumligida edi.
Buyuk soʻqir — Homerning: “Noma'lum va yot yurtda
adashmoqdan dahshati yoʻqdir!” degan hikmati hamisha
uning yodida. Ammo qoʻrquv ham yoʻl bosgan sayin
kamayib, noma'lumlik ortga qolganidayin ortda qolib
borardi.

Iskandarning boshidagi yunonlarning dongʻi ketgan
ustasi Teofil yasagan obdor dubulgʻa qaynoq sahro quyoshi


www.ziyouz.com kurubxonasi

ostida yaraqlab turar, dubulgʻaga ulangan poʻlat
halqachalar esa yigitning boʻynini kutilmagan xavf-xatardan toʻsib turardi. Sitsiliyalik qurolsozlar yasagan qirmizi
sovut ostidan kanopdan toʻqilgan qoʻshqavat javshan yosh
jahongir vujudini mahkam siqib olgan. Belida Xitoy podshosi tuhfa qilib yuborgan, qushdek yengil boʻlsa-da, puxta
ishlangan keskir qilich. Iskandarning jangdagi ishonchi,
joni-dili shu qilichi edi. Yelkasida usta Gelikon qoʻlidan
chiqqan va minnatdor rodosliklar sovgʻa qilgan yengil
yopingʻich. Iskandar ot ustida shamolday ucharkan, yelkasidagi yopingʻich o'ziga xos bayroqqa aylanar, u qayerda
paydo boʻlsa, oʻsha yerda askarlar ruhlanib, yanada shiddatliroq jang qilishar, har bir jangchi bu bayroqni hifz etib
halok boʻlishni o'ziga sharaf deb hisoblardi. Iskandar buni
yaxshi bilgani uchun ham jang payti yopingʻichini yechmasdi...

u...

Iskandar oqshom payti keksa lashkarboshi Parmenion
bilan suhbatlashib oʻtirardi. Quyosh ufq ortiga botganiga
qaramay hali harorat pasaymagan, qilt etgan shabada ham
sezilmasdi.

— Esingda boʻlsa, Herodot bu yurt odamlari xususida
ularning Ellada zaminida forslar tarafida turib jang qilganlarini batafsil yozgan... — deya gap boshladi
Parmenion. — Esladingmi?..

Parmenion shunday deb yonida turgan qutichani ochib,
Herodotning “Tarix” deb ataluvchi asari bitilgan papirus
oʻramalarini oldi. Lekin Iskandar unga mutlaqo e'tibor
bermay xayolga choʻmganini koʻrib, oʻramalarni yana
oʻrniga qoʻydi.

Parmenionning fil suyagidan yasalgan bu qutichani olib
yurishiga ham Iskandar sababchi: keksa qilichboz bu ishi
bilan yigirma yashar podshoh koʻnglini olishni istardi.
Boshqa lashkarboshilar ham xuddi shunday qutichalar olib
yurishining sababini esa Gavgamela jangidan soʻng roʻy
bergan bir voqea ochib berardi.

Podshoh Doro magʻlubiyatidan soʻng fors hukmdori-yu
koʻp sonli saroy ahlidan qolgan boyliklarni roʻyxat qilgan


www.ziyouz.com kurubxonasi

yunon amaldorlari taklifi bilan jahongirning eng yaqin
doʻstlari o'ljalar orasida eng qimmatbaho hisoblangan
buyumni Iskandar huzuriga olib kirishdi. Bu bebaho dur-u
gavhar bilan ziynatlangan quti — kichkina sandiqcha edi.
Sandiqchaga oʻrnatilgan gavhartoshlarning ayrimlari Fors
saltanatiga qarashli viloyatlarning bir yillik xirojiga teng
kelardi. Iskandar qutichani maroq bilan tomosha qildi.
Ichida ustaning hunariga tahsin aytdi. Soʻng qoshida oʻtirganlardan:

— Bu qutida nimani saqlashimni maslahat berasizlar? — deb soʻradi.

— Doroning tojini, — dedi oʻylab oʻtirmay Klit.

— Otang Filippdan meros qolgan tojni, — dedi Parmenion.

— Xitoy podshohi sovg'a qilib yuborgan qilichni, —
dedi Iskandarning bu tortiqni nihoyatda yaxshi koʻrishini
bilgan Filot.

Davradagilar oʻzlariga ma'qul maslahatlarni berib
boʻlgach, kimning taklifi ma'qul topilishini kutib sukut
saqlashdi.

— Men bu qutichada, — Iskandar shunday deya oʻtirganlarga bir-bir koʻz tashlab chiqdi: — “Iliada”ni saqlashni istardim...

жиж

Hozir Parmenion bilan suhbatlashib oʻtirarkan, uning
gapi bahona Herodot asarida Boxtariston va Sugʻd xususida yozilgan ma'lumotlarni esladi. Iskandarning xotirasi
kuchli edi. Ustozi Arastu ham uning quvvayi hofizasiga
tahsin oʻqigan.

Iskandar Herodotning Fermopila yaqinida sodir
boʻlgan dahshatli jangda forslar tarafida boxtarliklar-u
sug'dlar bilan birga sahroyi saklar — skiflar ham ishtirok
etgani haqida yozganlarini bir-bir xayolidan oʻtkazdi.
Muarrix skiflarni uchli qalpoq, teridan qilingan egin-bosh
kiyishlarini, jang-u jadalda mashhur sak kamoni, xanjar
va ikki damli oybolta qo'llashlarini aytgan edi. Hozir
yoʻlda Iskandarga dam-badam hujum qilayotgan sahroyilarning ust-boshi, qurol-yarog'i ham Herodot tasviriga
mos kelardi.


www.ziyouz.com kurubxonasi

Herodotning yozishicha, qolaversa, skiflar bilan goh
birga, goh oʻzaro jang qilgan forslarning ta'riflashicha,
kamonbozlikda sahroyilarga teng keladigan qavm hali
jahonda yoʻq ekan. Skiflar uchun uzuk orasidan novak
uchirib oʻtkarish oddiy bir ermak ish ekan. Iskandar bu
gaplarga unchalik ishonmasdi. Uning oʻzi jang-jadalsiz
kunlarda ham kamondan oʻq uzish mashqini kanda qilmas,
koʻkda uchib borayotgan qushni bemalol otib tushira olardi. Uzuk orasidan novak uchirib oʻtkarish haqidagi gaplar
esa uning uchun lofdan boʻlak narsa emasday tuyulardi.

Shularni oʻylar ekan, Iskandar Parmenionga qarab:

— Herodot toʻgʻri gaplarni yozgan ekan... — dedi.

Bu gapni eshitgan Parmenion birdan yengil tortib,
quvonib ketdi. Iskandar miyigʻida kulib qoʻydi. Gavgamela
jangi arafasida va jangda roʻy bergan voqealardan buyon
uyalib, oʻzini qoʻyarga joy topolmay yurgan bechora chol
yosh hukmdorining e'tiborini qozona boshlaganidan xursand edi.

Gavgamela jangi oldidan Doro Iskandar huzuriga oʻz
elchisini yubordi. Elchi Iskandarga: “Forslarning buyuk
hukmdori senga oʻn ming talant tilla va Osiyoning yarmi
ustidan hukmronlikni berishga rozi”, — deb aytdi. Shunda
Iskandarning yonida turgan Parmenion beixtiyor:

— Agar men Iskandar boʻlganimda, bu taklifga oʻylab
oʻtirmay rozi boʻlardim, — deb yubordi.

Iskandar oʻsha zahoti, ammo Parmenionga qayrilib ham
qaramay, javob berdi:

— Zevs haqi aytamankim, agar men ham Parmenion
boʻlganimda bu taklifga rozi boʻlardim.

Soʻng elchiga qarab tahdid bilan:

— Borib Doroga ayt, osmonda quyosh ikkita boʻlmaganidek, yerdayam podshoh bitta boʻladi, — dedi.

Mana shu voqeadan soʻng Parmenion ancha vaqtgacha
oʻzini Iskandardan olib qochib yurdi. Uning ustidan kulganlar ham topildi. Aksiga olib, Gavgamela jangida ham
omadi yurishmadi. Qariligi asar qildimi, sustkashlikka yoʻl
qoʻydi. Oqibatda, qoʻl ostidagi jangchilari bilan mushkul
ahvolda qoldi. Oʻrovga tushdi. Baxtiga Doroning janggohdan qochganini eshitgan fors jangchilari tahlikaga
tushdilaru keksa sarkarda sharmandali mag'lubiyatdan


www.ziyouz.com kurubxonasi

qutilib qoldi. Baribir Iskandar qattiq g'azablandi. Ammo
otasining xotirasi hurmati keksa sarkardani ayadi. Otasi bu
sodiq safdoshini yaxshi koʻrar, unga qattiq mehr qoʻygan
edi. Hatto, Filipp bir marta: “Men afinaliklarga juda havas
qilaman. Ular har yili saylovda oʻnlab lashkarboshilarga
ega boʻladilar. Men boʻlsam necha yillar davomida boryoʻgʻi bir lashkarboshini — Parmenionni topdim”, — degan
edi. Padari buzrukvori bu bilan afinaliklarning oʻn lashkarboshisiga Parmenionning bir oʻzini teng qoʻyishini aytmoqchi va bu bilan afinaliklarni masxaralab, oʻz lashkarboshisini olqishlamoqchi edi.

Iskandar Parmenionning jangdagi sustkashligi boisini
qarilikdan deb biladi. Uning nazarida sustkashlik ojizlikdan, ojizlik esa qarilikdan tugʻiladi. Ha, qarilik
qoʻrquvdir! Yigirma yashar jahongir ustozi Aristotelning
“Qarilik — donishmandlik” degan hikmatini esladi-yu,
baribir fikrini o'zgartirmadi...

Gavgamela jangida Parmenion boshliq askarlarni mana
shu sahroyilar — saklar bilan massagetlardan iborat
qoʻshin siquvga olgan edi. Bessa boshliq bu qoʻshinda boxtarlar va sugʻdlar ham bor edi. Xususan, sugʻdliklar
lashkarboshisi Spitamenning dilovarligi yunonlarni hayratga soldi.

Iskandar Herodotning kitobida qayd etilgan podshoh
Doroning bobosi Kurush mana shu sahroda massagetlar
tomonidan jangda magʻlub etilgani, hatto, boshi tanidan
judo qilinib, qon toʻla meshga tiqilgani haqidagi hikoyani
esladi.

— Oʻsha massagetlar malikasining ismi Toʻmaris edi, —
dedi Parmenion. Iskandar yalt etib keksa lashkarboshiga
qaradi. “Nima haqda oʻylaganimni bu chol qayerdan bila
qoldi?” — deb oʻyladi u hayratini yashirolmay. Parmenion
boʻlsa hech narsa boʻlmagandek, sahro jaziramasida iligan,
endigina paydo boʻlgan oqshom shabadasi hali sovutishga
ulgurmagan may toʻla kosani shimirardi. Iskandar ham
qoʻliga qadahini oldi. Ular oʻtirgan chodir ichi haliyam
dim edi. Safar davomida tashnalik hammani qiynar, ammo
suv kamchil, sharob esa koʻp edi. Iskandarni boshlab
borayotgan forslar soʻziga qaraganda ikki kundan soʻng
juda katta daryoga yetib borisharkan. Shuni oʻylab, iliq


www.ziyouz.com kurubxonasi

sharobdan ko'ngli behuzur boʻlgan Iskandar tamshanib
qoʻydi.

Kecha qiziq voqea yuz berdi.

Kun tikkaga kelgan. Quyosh ayamay olov purkardi. Bu
olovdan poʻlat sovutlar choʻgʻ“langan misol chatnab borar,
sovutlar ichidagi vujudlar esa suv boʻlib erib ketayotganday edi goʻyo... Bu holdan betoqatlangan Iskandar Zevsdan
tezroq kun botishini tiladi. Ammo shomgacha hali uzoq edi.
Tashnalikka oxiri Iskandarning oʻzi ham chidolmadi. Suv
so'radi. Unga Gavgamela jangida qoʻlga tushgan Doro
suvdonini uzatishdi. Suvdonda ozgina suv qolgan ekan.
“Bori shumi?” deb soʻradi. Xos soqchilari boshligʻi unsiz
bosh irgʻadi. Iskandar suvdonni labiga olib borish asnosida
toʻrt tomondan tashna askarlar nigohini tuydi. Ha, butun
lashkar suvdonga koʻz tikkan edi. U nima qilishini bilmay,
taraddudlanib qoldi. Soʻng shartta suvdondagi suvni qizib
yotgan qum ustiga toʻkdi. Qizigan qum dam oʻtmay suv
izidan nom-nishon qoldirmadi. Ich-ichida nogahoniy kuchli
hayajon uygʻonganini sezgan Iskandar: “Men hamma qatoriman!” deya qichqirdi. Jangchilar ruhlanib ketishdi.
“Bizni oʻylab shunday qildi!” deb bir-birlariga faxrlanib
gapira boshlashdi.

Mana endi Iskandar tashnaligini may bilan qondirardi.
Askarlargayam suv oʻrnida may tarqatishar, ammo mast
bo'lmaydigan miqdorda berilsin, degan farmonga qattiq
rioya qilinardi.

Iskandar mayni behad suyar, jang-u jadalsiz chogʻlarda
tuni boʻyi davom etadigan bazmlarda “to'ydim” demasdi.
Mana shunday paytlarda ta'magirlarni omadi chopardi:
podshoh maqtov eshitishni xush koʻrardi. Bu esa ta'magirlik, tilyog'lamalik qilishni bilmaydigan ayrim lashkarboshilarni qiyin ahvolga solib qoʻyardi. Ular ikki oʻt orasida qolib, nima qilishlarini bilmasdilar. Boshqalarga
qo'shilib tilyog'lamalik qilay deyishsa, bundan orlanishar,
qolaversa, uddalay olishmas, maqtovlarga qoʻshilmay sukut
saqlash esa xavotirli edi. Ammo jang arafasida Iskandar har
qanday bazmlarga barham berar, yana ziyrak va farosatli
hukmdorga aylanardi. Oqibatda, ta'magirlar chetlashib,
soʻzdan koʻra qilich ushlab jang qilishni eplaydiganlarning
omadi yurishardi.


www.ziyouz.com kurubxonasi

Mast odam jangga yaramaydi. Suyukli “Iliada”da bu
haqda bagʻoyat goʻzal aytilgan:

May qirqqay kuch;
ketgay quvvat bilakdan-u
mardlik yurakdan...

Herodot ham oʻz bitigida sharob xususida koʻp rivoyatlar keltiradi. Uning yozishicha, mana shu sahroyilar bilan
jang qilgan Kurush maydan oʻz yovuz niyati yoʻlida ustalik bilan foydalangan. Malika Toʻmarisning oʻgʻli boʻlmish
massagetlar lashkarboshisini sharob yordamida qoʻlga
tushirgan.

Mana endi magʻlub Doroning ajdodlari Kurushni halok
etgan sahroyilar makonidan Iskandar boshliq muzaffar
yunon qoʻshini oʻtib borardi. Bu qoʻshinni toʻxtata oladigan kuch jahonda yoʻqdek tuyulardi.

...

Yoʻl boshlovchi forslar aytgan daryogacha bir kunlik
masofa qolganda manzil qurdilar. Oʻsha kuni jangchilar
shu yaqinda poda boqib yurgan bir sak choʻponini tutib,
Iskandar huzuriga olib kelishdi. Choʻpon yigit deyarli u
bilan tengdosh edi. Boshida uchli qalpoq, egnida teridan
qilingan koʻylak-ishton kiygan choʻpon yigit koʻzida
qoʻrquvdan asar yoʻqligini sezgan Iskandar tilmochni
chaqirdi. Tilmoch yetib kelgach, choʻpondan bu yerlarda
nima qilib yurganini surishtirishni buyurdi.

— Uyur boqib yuribman, — deb javob berdi choʻpon.

— Mening kelayotganimni eshitib, bekinmadingmi? —
dedi Iskandar.

— Bu yer sahro, sahroda bekinib boʻlmaydi, — dedi
choʻpon yigit.

— Mendan qoʻrqmaysanmi?!

— Dushmandan qoʻrqmaydilar! — dedi qat'iyat bilan
choʻpon yigit.

Iskandar choʻpon yigitning javobiga qoyil qoldi. Shu
payt uning nigohi askarlar oʻrab olib, tomosha qilayotgan
choʻpon yigitning otiga tushdi-yu, dong qotdi. Bunaqa otni


www.ziyouz.com kurubxonasi

u hali umri bino boʻlib koʻrmagan edi. Hatto, keng peshana
boʻlganidan Butsefel deb nom olgan suyukli oti ham bu
argʻumoq bilan tenglashtirilsa, qadrini yoʻqotib qoʻyishi
mumkinday tuyuldi.

Iskandar oʻn yildan buyon Butsefeldan ayrilmasdi. Uni
koʻz qorachigʻidek asrardi. Otasi Filipp bu otni Iskandar
hali goʻdaklik chogʻida fasallik mashhur otfurush va sinchilikda tengi yoʻq Felonikosdan oʻn uch talantga sotib
olgan edi. Iskandar Girkonni zabt etib, Kaspiy dengizi
boʻylab sayr-u tomosha qilib yurgan paytda sahro ichida
toʻsatdan paydo boʻlgan sahroyilar toʻdasi qirg'oq
yaqinidagi oʻtloqda oʻtlab yurgan otlar qatori Butsefelni
ham o'g'irlab ketishdi. Buni eshitib, Iskandarning gʻazabi
junbushga keldi. U: “Agar otim tezda qaytarilmasa, butun
Girkonni xonavayron qilib, aholini qatliom qilishdan qaytmayman”, degandan soʻng, otini qaytarib berishdi.
Iskandar shunday quvondiki, hatto, oʻg'rilarga ot uchun
toʻlov toʻlashga ham rozi boʻldi.

Toʻgʻri, sahroyi yigitning otini Butsefelga tenglashtirib
boʻlmasdi. Butsefel juda noyob ot, ammo choʻponning oti
ham kuchli, ham bagʻoyat koʻrkam edi.

— Otingni menga sot, — dedi Iskandar.

— Doʻstimni sotolmayman! — dedi choʻpon yigit.

— O`ylamay javob berishga shoshilma. Men otingni
tortib olishim, seni esa oʻlimga buyurishim mumkin! —
dedi Iskandar dona-dona qilib.

— Meni oʻldirib otimni olsang, ol, ammo mendan uni
sotishni soʻrama, — dedi choʻpon yigit Iskandarning
ko'ziga tik qarab.

Iskandar qachonlardir xuddi shu taxlit javobni eshitganday edi. Dam oʻtmay esladi. U Doroning yenggandan
soʻng xizmatiga kirgan forslarning biri uning iltimosi bilan
Ahmoniylar haqida soʻzlab berar ekan, Doroning buyuk
bobosi Kurush bilan bogʻliq bir voqeani hikoya qilgan edi.

Kurush oʻz qoʻshinidagi oddiy askarlardan birining
otiga ishqivoz bo'lib qolibdi-da, undan katta haq evaziga
otini berishni soʻrabdi. Shunda askar yigit:

— Yoʻq, ulugʻ podshohim, — debdi, — bu talabingni
ado etolmayman. Agar odamlar orasidan shunday sadoqatli


www.ziyouz.com kurubxonasi

doʻstni topa olishimga ishonganimda edi, senga otimni
bajonidil! bergan boʻlardim.

Kurush askarning javobidan hayratlanib, unga koʻp tortiqlar qilgan ekan. Oʻsha forsning ta'rificha, Doro ham
otning ashaddiy ishqivozi va ot fe'l-atvorini biladigan
sinchi boʻlgan ekan. Uning yana bir qiziq odati — jangga
otlanganda hamisha endigina qulunlagan biyani oʻzi bilan
olib ketar ekan. Doro Gavgamela jangidan ikki yilcha
avval boʻlib oʻtgan Issa yaqinidagi jangda mag'lub
boʻlganida mana shunday biyalarning biriga minib ortiga
qochgan va bolasini qoʻ“msagan bechora biya shunday shitob bilan chopgan ekanki, qochqin podshoh ortidan quvishga tushgan askarlar yarim yoʻlda qolib ketishgan.

Iskandar choʻpon yigitning javobidan mamnun boʻlib,
yuzi yorishib borarkan, nogoh saklarning tengi yoʻq mergan
ekanliklari haqidagi gaplarni eslab qoldi. “Mana endi oʻsha
boʻlmagʻur mish-mishlarning asossiz ekanligini isbotlaydigan payt keldi”, deb quvondi ichida. U Gavgamela jangidan soʻng qochoq Doroni quvganda, forslar hukmdori tashlab qochgan jangaroba bilan birgalikda qoʻlga tushirilgan
shoh kamonini keltirishni buyurdi. Ammo yosh jahongirning maqsadini hali anglashga ulgurmagan choʻpon yigit
shohiy kamonga koʻz qirini ham tashlamadi. Iskandar
oʻrnidan turib, kamonni qoʻlga oldi-da:

— Agar sen kamondan oʻq uzib, uzuk orasidan oʻtkara
olsang, otingni minib ketishingga ruxsat beraman. Xato
qilsang, oʻldiraman. Rozimisan?! — dedi.

Choʻpon yigit bir nafas oʻyga botdi. Ammo shu bir
nafas ichida uning koʻnglida qattiq bir musohaba bo'lgani
yigit yuzida koʻrinib turadi. Yigit yana Iskandarning
koʻziga tik qaradi: — Yoʻq! — dedi.

Iskandar qah-qah otib kulib yubordi. Soʻng yoʻl davomida unga saklarning merganligi haqida latifa aytib kelgan
forslarga gʻazab bilan o'qraydi. Uning koʻzlaridan: “Mana
koʻrib qoʻyinglar, oʻsha sizlar aytgan mergan sahroyilarning bittasi... Sizlar emasmi, ularning yetti yasharidan yetmish yasharigacha kamondan oʻq uzib, uzuk orasidan
oʻtkazishi haqida lof toʻqigan”, — degan tahdidli ma'nolarni ilgʻab olish mumkin edi.

— Olib borib boshini tanidan judo qiling! — Iskandar
Doro kamonini jahl bilan chetga irgʻitarkan.


www.ziyouz.com kurubxonasi

Soqchilar boshligʻining ishorasi bilan ikki navkar
choʻpon yigit qoʻllaridan mahkam tutishdi. Yigit ularga
qarshilik koʻrsatmadi, u xotirjam edi. Uchinchi askar
“Qani, ketdik!” degandek, uning kuragiga nayzasini tiragan mahal choʻpon yigit unga oʻgirilib nimalardir gapirdi.
Buni koʻrgan Iskandar oʻsha zahoti: “Shoshmanglar!” deya
qoʻl siltadi. Keyin tilmochni yoniga chaqirdi.

— Nima dedi?

— Men uch-toʻrt kundan beri poda ortidan yurib mashq
qilolmadim. Shuning uchun oʻq uzganda xato qilishim
mumkin, deyapti, — deb javob berdi tilmoch.

Bu gapni eshitgan Iskandar nima deyishini bilmay
qoldi. U oʻq uzib xato qilishdan koʻra oʻlimni afzal koʻrgan
choʻpon yigit oriyati oldida hang-u mang edi. Iskandar
oriyatli odamlarni hurmat qilardi. U hayrat ichida
turarkan, oʻz-oʻzidan tiliga “Iliada” satrlari quyilib kela
boshladi:

Har bir mard-la, hordiq bilmay,
otoshona jang qilsin har mard!

Iskandar choʻpon yigitni ozod qilib, otini qaytarishni,
xohlagan tomoniga ketishiga toʻsqinlik qilmaslikni, keyin
choʻpon yigit uyuri allaqachonlar qoʻshin zaxirasi ixtiyoriga olinganini eshitib, otlarni ham bitta qoʻymay qaytarishni buyurdi. “Oriyatli xalq bilan jang qilish uchun oriyatli
boʻlmoq kerak”, deb oʻylardi Iskandar.

Yoʻlboshlovchilar aytgandek, ertasi kuni vaqt peshindan oʻtgan mahal olisda yoyilib oqayotgan daryo koʻrindi.
Bu Herodot ta'riflagan Oks daryosi edi. Sahroyilar tilida
bu daryo O'kuz deb atalardi.

Tashnalikdan qiynalgan lashkar suv tomon otildi.
Iskandar ham yoʻl davomida birinchi marta Butsefelga
qamchi urdi. Qirg'oqqa yetib kelgach, ust-boshini yechib,
daryoga kirdi. Oks suvi uni hayratga soldi. U shu paytgacha bilgan boshqa daryolar suviga deyarli oʻxshamasdi:
suv juda mayin, xuddi zaytun moyidek muloyim edi.

O'sha kuni kechqurun daryo qirgʻogʻida salqindan
rohatlanib o'tirgan Iskandar chodiriga aygʻoqchilar boshlig'i — fors Arsam kirib keldi.


www.ziyouz.com kurubxonasi

— Shohim, — deb gap boshladi u ta'zimni ado qilib
boʻlgach, — aygʻoqchilar qaytib kelishdi. Ular keltirgan
ma'lumotlarga qaraganda, xiyonatkor Bessni na boxtaristonlilar, na sugʻdlar quvvatlayotgan emish. Sugʻd lashkarboshisi Spitamen atrofiga esa xalq toʻplanayotgan emish.
Eng muhimi, Spitamen eng dilovar va oriyatli yigitlardan
yetti mingini saralab xos lashkar tuzib, jangga hozirlik
koʻrayotgan emish...

Arsamning gaplarini eshitib, Iskandar chuqur xayolga
botdi. Uning koʻzi oʻngida nima uchundir kechagi choʻpon
yigit namoyon boʻldi. Botayotgan quyosh aksi daryo ustini
qizartirib borayotganini, goʻyo oʻzanni qon toʻldira boshlayotgandek ham sirli, ham hayajonli manzarani tomosha
qilar ekan: “Kurash ogʻir bo'ladi!” — deb pichirladi
xudolarning erkasi...

1990.


www.ziyouz.com kurubxonasi

OSMONDA QUYOSH
YO`Q EDI

 

www.ziyouz.com kurubxonasi

Hijriy 853-yil ramazon oyining sakkizinchi kuni —
milodiy 1449-yil 25-oktabr kuni Samarqanddan chiqqan
kichik karvon janubdagi togʻlar tomon yoʻl oldi.
Karvonning oʻrtasida qotma gavdalik, koʻrkam va oppoq
yuzli, chehrasidan vazmin tabiatligi sezilgan, soch-soqoli
oqargan kishi ogʻir oʻyga botgan holda koʻk chovkar ot
ustida bir maromda tebranadi. Achchiq xayolga botgan bu
kishi oʻgʻli Abdullatif mirzo tomonidan Movarounnahr taxtidan soqit etilgan Mirzo Ulugʻbek edi.

Karvon dorussaltanatdan uzoqlashib, Dargʻam arigʻi
yoqasidagi tepalarning biriga yaqinlashganda, quvg'indi
podshoh otini toʻxtatib, oyogʻini uzangidan uzdi.
Namozdan kechikmaslik uchun boshqalar ham shoshilishib
otlardan tushdilar. Karvon ahli tepalik etagida shom
namozini ado etgach, Mirzo Ulugʻbek Dargʻam arigʻi
tomon yurdi. Bu suv ba'zi yerda oʻt-oʻlanlari mavj urgan
oʻtloqlardan oʻtsa, bir xil joyda toshloq, taqir yerlardan
oʻtardi. Bir xil joylarda katta-kichik oqish tepalarni tilib
oʻtib, chuqur va haybatli jarlar hosil qilgan. Xalq
tomonidan Dard-u gʻam deb atalgan, yilning toʻrt fasli
quturib oqadigan bu ulkan ariq sohilida turarkan, birdan
keksa podshohning koʻzlari namlanib, boʻgʻziga achchiq bir
nido tiqilgandek boʻldi-da, alam bilan pichirladi:

— Bu qandoq yozugʻing boʻldi, Allohi karim?!

Soʻng keskin ortiga burilarkan, shoshilib kelib otiga
mindi va “chuh” deya niqtadi, ammo ot qo'zg'almadi. Ot
egasining ovoziga emas, yuragining sassiz amriga
boʻysunayotgandek edi. Quvgʻindi hukmdor otiga ayamay
qamchi urdi. Tulpor Darg'amdan soʻng boshlangan dasht
oʻrtasini kesib oʻtgan yoʻl boʻylab chopib ketdi. Ammo bir
fursatdan soʻng egasi yana ogʻir xayolga botganini sezgan
jonivor bir maromda yo'rtib keta boshladi.

Kuz osmonini bulut qoplagan, havo nam. Quyosh
magʻrib tomonga ogʻgan sayin salqin achchiq izgʻiringa
aylanib bormoqda. Dasht yoʻli tevaragidan qizg'ish
qoʻg'aylar qovjirab qolgan, shamol odam boʻyi oʻsgan


www.ziyouz.com kurubxonasi

yovshanlar, oqish ermonlarni tebratadi, qurib, bandidan
uzilgan yantoqlar dumalab uzoqlarga ketadi. Tongda yogʻib
oʻtgan yomgʻirdan otlar-u xachirlarning tuyoqlari yaltiraydi, toʻpiqlarigacha hoʻl.

Havoning avzoyi buzilib, tund va koʻngilsiz bo'lib turganiga qaramay peshinda Samarqanddan chiqqan karvon
bepoyon dasht boʻylab sokin yoʻl bosadi. Karvon ahli ichida hammani shoshiltirib gʻayrat qilayotgan, qora qashqa ot
mingan, moshkichiri soqolli kishi — Mirzo Ulug'bekka
hamroh qilib tayinlangan Hoji Muhammad Xisrav edi. U
kuz kuni qisqaligidan tezroq biror manzilga yetib olishga
harakat qilar ekan, yiroqdagi togʻlarning qor bosib oqargan
choʻqqilariga quyuq qora bulutlar qoʻnayotganini bezovtalanib kuzatardi. Xiyol vaqt oʻtmay oʻsha bulutlar koʻpayib,
siljib, yoyilib, koʻk sahnining bir tomonini qoplab oldi. Bir
lahzada qosh qoraygandek, chor atrof xiralashdi.

Karvondan ancha orqada, koʻz qarashi yetmas masofada
besh-olti otliq qora boʻlib ot yoʻrttirib boradi. Ba'zan
yaqinlashib, koʻzga koʻrinmaslik uchun yoʻllar tevaragida
yuksalib turgan tepaliklar panasiga bekinishar, ortda qolganda otlarini ayamay qamchilashadi. Bu guruh aslida ikkiga boʻlingan, ikki otliq hamisha yonma-yon, bir-biridan
orqada qolmay, boshqalar esa ularni qoralab borishardi.

Hoji Muhammad Xisrav otini qichab, Mirzo Ulugʻbek
oldiga yetganda toʻxtadi.

— A'lohazrat, tun qoʻnmasdan bir manzilga yetsak, —
dedi u.

— Ma'qul, — deb bilinar-bilinmas bosh silkidi Mirzo
Ulugʻbek.

Ular yonma-yon keta boshladilar. Ancha vaqtdan keyin
oradagi sukunatni Mirzo Ulugʻbek buzdi. U ichidagi
to'fonni yuz-ko'zida zohir qilmay, xushchaqchaqlik bilan
hojidan avvalgi haj safarlari xususida surishtira boshladi.
Hoji hikoyasini tugatolmadi, orqadan podshohning maxsus
chopari tugʻini koʻtarib, ot qoʻyib kelayotgan otliqni
koʻrib, yuragiga gʻulgʻula tushdi. Otliq Abdullatif mirzo
bilan birga Balxdan kelgan sulduz qavmiga mansub
navkarlardan biri edi. Yelkasiga yuklangan vazifani bajarish maqsadida otini ayamay choptirgan chopar yigit yuzkoʻzidan qora ter quyilardi. Hoji navkarga yaqinlashib:

— Xoʻsh, nima gap oʻzi? - deb soʻradi.


www.ziyouz.com kurubxonasi

Chopar esa aytadigan gapini boshqalar eshitishini istamadi shekilli, hojiga yaqinlashib shivirladi:

— A'lohazratlarini biron obodon yerga olib borib, oʻsha
joyda kuting, Mirzo Ulugʻbek podshoh erur, shul sababdin
ul zoti oliylarining safari ham turk-u tojikni hayron qiloturgʻon tarzda, zoʻr dabdaba birlan kechmogʻ'i lozim, bunga
tayyorgarlik ersa hali poyoniga yetishmagʻondur.

Hoji Muhammad Xisrav kutilmagan bu hodisadan
ajablanib, nima deyishini bilmay, bir dam chopar yigit
yuziga sinovchan tikildi. Yigit esa hojining ko'ngliga shubha solganini sezib, baland ovoz bilan ta'kidladi:

— Podshohimning amr-u farmonlari shu!

Tabiatan hurkak hoji qoʻlini koʻksiga qoʻyarkan:

— Farmoni oliyga bosh egurmiz, — dedi.

Choparga shu gapni eshitish kifoya edi, chamasi, otining boshini orqaga qayirib, Samarqand tomonga o'qday
uchib ketdi. Uning ortidan koʻtarilgan chang-u toʻzon
oqshom yorugʻida chiroyli koʻrindi. Hojining oʻyga botib
qolganini koʻrgan Mirzo Ulugʻbek unga yaqinlashib:
“Xoʻsh, Hoji, choparni nechun yoʻllabdurlar?” — deb
soʻradi. Hoji oʻrtada boʻlgan gapni aytib berarkan,
quvgʻindi podshoh yalt etib chopar ot choptirib ketgan
tomonga qaradi. Uning koʻzlari gʻalati chaqnaganini
koʻrgan hojining koʻnglidagi shubha battar kuchaydi.
Butun vujudi muzlagandek boʻldi, ammo hayajonini
sezdirmay, Mirzo Ulugʻbek nima deyishini kutdi. Podshoh
esa qaddi-qomati egilganicha, hamon Samarqand tarafga
tikilib turar, uning koʻngliga ham shubha oralagan, bu
shubha sovuq va qoʻrqinchli edi.

Besaranjom hoji nihoyat ogʻiz ochdi:

— A'lohazrat nima buyuradilar?

Mirzo Ulugʻbek hamrohiga bir zum “Sen hamma gapni
bilasan! Ular bilan tiling bir!” — degandek diqqat bilan
tikildi. Hoji battar besaranjomlanib, oʻzini qayerga
qoʻyishni bilmay qoldi. Nihoyat, quvgʻindi podshoh
mahzun pichirladi:

— Bilganingizni qiling, taqsir.

Karvon yana yoʻlga tushdi. Bir soat oʻtmay, ular yoʻl
ustidagi Obi Sabuh deb atalgan ariq yoqasida joylashgan
kichik bir qoʻrgʻonga yetdilar. Shu yerda toʻxtash ma'qul
topildi.


www.ziyouz.com kurubxonasi

Mirzo Ulugʻbek otdan tushdi va oyogʻi uvishib qolganidan sal oqsab qoʻrgʻonga kirdi. Uning qarshisiga oʻnoʻn ikki yashar bola yugurib chiqdi va yulduzdek chaqnoq,
yaltiroq koʻzlarini taajjub bilan keluvchilarga tikdi.

— Chop, otangni chaqir! — dedi buyruq ohangida hoji
Muhammad Xisrav tun salqinidan junjikib turarkan.

Dorussaltanat tevaragida qurilgan podshohlikka tobe
qal'alardan boʻlgan qoʻrg'ʻ'onning egasi — keksa mingboshi
zarrin yengli eski toʻnini yelkasiga tashlab, yarim tunda uni
bezovta qilgan odamlar tashrifidan biroz vahimaga tushganicha karvon ahliga peshvoz chiqdi. Sohibqiron Amir
Temur Koʻragon zamonida tiklangan bu qoʻrgʻon vaqt
oʻtib, xarob bir ahvolga kelgan boʻlsa-da, oyma-oy muntazam maosh miqdori kamayib borgan boʻlsa ham qo'rg'on
egasi birovga arz qilishga qoʻrqar, yarim xarobaga aylangan
qoʻrgʻon uchun javobgarligini bir zum unumtay kun kechirardi. Hozir oldida turgan odamlar yarim tunda qolgan
yoʻlovchilar yoki savdogarlar emas, podshohlik odamlari
ekanini bilgach, bu odamlarga boshpana berish baxtiga
musharraf bo'lishidan quvonib ketdi. Karvon ahli bilan bir
boshdan koʻrisha boshlagan bu odam Mirzo Ulugʻbek
qarshisida quvonchini unitib, dagʻ-dagʻ titrab, toʻxtab
qoldi. U turgan joyida qotib qolgan, soʻzlashga tili aylanmas edi.

— Ha, taqsir, sizga nima boʻldi? — dedi Mirzo Ulugʻbek uning dahshatga tushishi sababini bilsa ham.

Qoʻrgʻon egasi oʻgʻil bilan ota oʻrtasida boʻlib oʻtgan
mash'um mojarolardan yaxshi xabardor, kechagina
qulogʻiga soʻnggi mish-mishlar ham yetgan: Mirzo
Ulugʻbek taxtdan soqit etilib, shahzoda Abdullatif podshoh
boʻlib oq kigizga oʻtqazilgan emish... Shu sababdan
qoʻrgʻon egasi qarshisidagi odamga qanday muomalada
boʻlishni bilmay hang-u mang edi. Nihoyat, u titroq va
hayajonli bir tovush bilan:

— Marhamat, a'lohazrat, marhamat! — deya quvg'indi
podshohga ta'zim qildi-da, oʻzini chetga oldi. Soʻng
qoʻrgʻon burchagidagi oilasi bilan yashagan uyga kirarkan,
eshikni yopib, zanjirni zulfinga ildi. Shu-shu qorasini
koʻrsatmadi.

Qoʻrgʻon hovlisidagi daraxtlarga mash'alalar oʻrnatilgach, xachirlardan yuklar tushirilib, qoʻrgʻon oʻrtasidagi


www.ziyouz.com kurubxonasi

bino ayvoni burchagida taxlandi. Mirzo Ulugʻbek bilan
Hoji Muhammad Xisrav ayvondan qop-qorongʻi uy
ichkarisiga kirib, to'rdagi xonaga oʻrnashdilar.

Xona sovuq edi. Osti zax, toshdek qora yer. Necha oʻn
yillardan beri odam nafasi isitmagan, gʻurbatga choʻkkan
kulbaning har burchagida namgin qorongʻilik hukm suradi.
Toʻrt tomon devori suvogʻi toʻkilgan. Qorongʻi goʻrdek zax
uyning bir burchagida xunuk yasalgan oʻchoq bor, xolos.
Koʻhna kulbaning teshik-teshigidan izillab shamol urib,
boshpanani kimsasiz sahroga aylantirib, muzlatib yuborgan. Yoʻl boʻyi sovuqdan qotib, titrab-qaqshab kelgan Hoji
Muhammad tonggacha bu yerda isinolmay, dildirab
oʻtirishini tasavvur qilib, yoʻlga kechikib chiqqanidan
pushaymon boʻldi.

Mirzo Ulugʻbek suvsar poʻstinini kiydi. Soʻng mulozimlar gilam yozib toʻshagan koʻrpachalar ustiga yonboshladi. Yuragida sirqiragan ogʻriq azobi nechogʻli kuchli
boʻlmasin, u oʻzini xotirjam tutishga urinardi. Keksa podshoh koʻzini yumdi. Oʻsha lahza oʻngida mungli koʻzlari
jiqqa yoshga toʻlgan suyukli qizi Robia Sultonbegimni
koʻrdi. “Meni tashlab ketmang, otajon!” deb baqirardi
qizi...

Ohista-ohista qadam bosib, mulozimlarning biri kirdi.
U qoʻlida qumg'ʻon bilan tos koʻtargan edi. Mulozim tosni
Mirzo Ulugʻbek oldiga qoʻydi. Hamon og'ir oʻylar ichida
qolgan quvgʻindi podshoh yenglarini shimarib, qoʻllarini
mulozim tutgan qumgʻondan oqib turgan muzdek shaffof
suvga tutdi. Ketma-ket kirgan boshqa mulozim dasturxon
yozib, taom keltirdi. Mirzo Ulugʻbek bilan Hoji
Muhammad Xisrav taomga yaqin siljidilar. Ular taom bilan
mashg'ul ekanlar, poygakda oʻtirib olgan bola chaqnoq
koʻzlarini Mirzo Ulugʻbekdan olmay taajjub bilan boqar,
goh mirzo, goh hojining uni ovqatga da'vat qilganlarini
eshitmagandek, iljayib turardi.

Mirzo Ulugʻbekning ishtahasi yoʻq edi. U jindakkina
non bilan uch-toʻrt boʻlak qovurdoqdan yedi, keyin biroz
asaldan olib, nonga surdi-da, bolaga uzatdi. Bola uyalganidan irgʻib turib xonadan chiqib ketdi.

Nihoyat qorni toʻygan hoji koʻzlarini yumib, qoʻllarini
yuqoriga koʻtarib, fotiha oʻqidi. Mirzo Ulugʻbek chordona
qurib oʻtirgan koʻyi koʻzlarini hojiga tikdi. Hoji, nasib


www.ziyouz.com kurubxonasi

boʻlsa, ertaga tongda dorussaltanatdan navkarlar qoʻriqlagan hashamatli karvon yetib kelishi, ana oʻshanda yoʻl ham
tez unishi haqida soʻzlayotgan edi. Mirzo Ulugʻbek eshik
tomonga qarab-qarab qoʻyar, tashqaridan eshitilayotgan
ovozlarga quloq solib, hojining soʻzlarini parishon holda
tinglardi. U suvsar poʻstin kiyganiga qaramay, badani junjikayotganini sezdi. Ammo bu sovuqdanmi, ichida qimirlagan sovuq shubhalardanmi, bilmasdi.

Eshik g'iyqillab ochilib, mulozim dasturxon yigʻishtirishga kirganda, Mirzo Ulugʻbek unga xona oʻrtasidagi
oʻchoqqa oʻt qalashni buyurdi. Dam oʻtmay ikki navkar bu
yumushga tutindilar, oʻtni katta qilib yoqdilar. Podshoh
oʻchoqqa yaqinlashib, gurkirab turgan gulxanga tikildi.
Gulxan yonida tinch-xotirjam boʻlib koʻringan bu odam
yuragida olamga dahshat solgulik bir toʻfon hokim edi.
“Nima gunohim bor ekanki, bu jafolar boshimga keldi?” —
deb oʻylardi gulxan yonida turgan odam.

Uning besh oʻgʻlidan ikkitasigina omon qoldi.
Qolganlari erta oʻlib ketdilar. Tirik qolgan oʻgʻillarining
toʻngʻichi Abdullatif bibisi Gavharshodbegim qoʻlida tarbiyalandi. Malikadagi takabburlik, hamma ishda bosh-qosh
boʻlishga intilish, serzardalik bola tabiatiga koʻchdi. Yillar
oʻtib, serzardalik dagʻallikka, qoʻpollikka, takabburlik
manmanlikka, toju-taxt havasi hirsga aylandi. Bobosi
Shohruh mirzo olamdan oʻtganda, bibisining aldoviga
uchdi. Gavharshodbegimning: “Toju-taxtga otang emas,
sen munosibsan!” — deb qulogʻiga quygan gaplarga ishonib, bosar-tusarini bilmay qolgan edi. Keyin bibisi uni
laqillatib aldaganini, Hirotda qolgan boshqa nabirasi,
Abdullatifdan suyukliroq Alouddavlani qulay fursatni boy
bermasdan taxtni egallashga da'vat qilganini bildi.
Achchiqlangan shahzoda keksa bibisini tutqun etdi. Ammo
tez orada Alouddavlaga bas kelolmay oʻzi tutqun boʻldi.
Ixtiyoriddin qal'asida zindonband etildi. Shu voqea tufayli
toju-taxtning shar'iy vorisi boʻlmish Mirzo Ulugʻbek
hokimiyat uchun kurashishdan voz kechib, oʻgʻlini qutqarishga urindi. Oxiri sulh tuzildi. Alouddavla Abdullatifni
zindondan ozod qildi.

Hibsdan bo'shagan oʻgʻlini kutib olgani yodida: oʻshanda oʻgʻli otidan sakrab tushdi-da, quchogʻini yozgancha
otasiga qarab yugurdi. U ham quchogʻini yozgancha borib,


www.ziyouz.com kurubxonasi

Abdullatifni bagʻriga bosdi. Qattiq quchoqlab turib, yuzidan, koʻzlaridan oʻpdi, anchagacha bagʻridan boʻshatmadi.
Ota bilan farzand oʻrtasida, mana shu sogʻinchli quchoqdan
boshqa bir ogʻiz so'z boʻlmadi. Oʻgʻlini ancha vaqtgacha
koʻksiga bosib turib boʻshatganda, ota-bolaning oppoq
yuzlari hayajondan battar oqargan, ranglari oʻchgan edi.

Toʻngʻich oʻgʻliga tikilganicha atrofdagi olamni anglay
olmay, u bir nafas esankirab qoldi. Yigirma yoshga toʻlay
deb turgan o'g'li — novcha bo'ylik, qirra burunlik,
qoʻngʻir moʻylovi endigina sabz urib kelayotgan, lablari
gʻoyat nafis, yaxshi kiyinishni yoqtirgan Abdullatif mirzo
ota nazarida hamon yosh bola singari edi.

Ota farzandining eson-omon qaytganidan behad quvondi. Oʻgʻlini yoniga oʻtqazib, uzoq suhbatlashdi.
Ixtiyoriddin qal'asida chekkan azoblari hikoyasini alam
bilan eshitdi, farzandining hijil koʻnglini tasallilar bilan
koʻtardi. Suhbat soʻngida sulhga koʻra Movarounnahr
tasarrufiga o'tgan Balx mulkini Abdullatifga surgʻol qilganini aytdi.

Ammo koʻp oʻtmay bu noqobil oʻgʻil oʻz otasiga qarshi
isyon boshladi, yuzsizlik qilib, otasi tirik turib taxtni egalladi. Bu kamlik qilganday keksa otasini hajga yuborish
bahonasi bilan yurtdan badarga qildi.

Uning koʻz oʻngida oʻgʻlining kibrli yuzi koʻrindi.
“Padari buzruk, — dedi Abdullatif soʻnggi uchrashuvda, —
juda toliqibsiz, sal dam olib, Makka-Madinaga borib,
Ka'bani ziyorat qilib kelmaysizmu? Bu bevafo dunyoning
tashvishini qoʻyib, oxiratni oʻylaydigan yoshdasiz! Qaytib
kelganingizdan soʻng qolgan gaplarni bamaylixotir
gaplashmaysizmu, padari buzruk?!” Shahzodaning tevaragida oʻtirgan arkoni davlat oʻz hukmdorlarining shunday
deyishini oldindan kutib turganlarini Ulugʻbek sezdi.
Boshidan baxt qushi uchib ketgan podshohlar tarki dunyo
qilib, Makkaga — hajga ketishi, buni rad etganlar esa oʻlim
topishi ham odat tusiga kirib qolgan. Mirzo Ulugʻbek
oʻgʻlining soʻzlarini eshitib, rangi boʻzday oqarib, uzoq
vaqt yerga tikilib qolgan edi.

Kenja oʻg'li shahzoda Abdullaziz mirzo nimjon tug'ildi.
Shu sababdanmi, yo u tugʻilishidan biroz muddat avval oʻn
ikki yashar oʻgʻli Abdurahmon vafot qilganidanmi, bu
oʻgʻliga koʻproq mehribon boʻldi. Shahzoda taltayibroq


www.ziyouz.com kurubxonasi

oʻsdi. Ota esa oʻz mehrini ortiq qilaverdi. Hatto, Tarnob
jangida Alouddavla ustidan qozongan gʻalabasini ham bu
jangda jonbozlik qilgan Abdullatifning emas, kenjasining
nomi bilan bogʻlab, fathnomani Abdullazizning nomiga
yozdirdi. Bundan norozi boʻlgan toʻngʻich shahzoda yovboshlik yoʻliga kirdi.

Abdullatif mirzo otasiga oʻxshab ilmga ishtiyoqmand,
ayniqsa, yulduz ilmiga ko'ngil qoʻygan edi. Kenja esa
ilmga beparvo oʻsdi. Otasidan unga yolgʻiz musiqaga
boʻlgan mehr yuqdi. U tanburni shunday berilib chalardiki, yuzlari lovillab qizarib ketardi. Xiyol koʻtarinki qirra
burni, yupqa lablari bilan otasining qoshlariga oʻxshash
ingichka, qalamdek chizilgan qop-qora qoshlariga qarab
Abdullazizni Samarqandning eng goʻzal yigiti deyish
mumkin. Har ikki shahzodaning boʻyi baland, qaddi-basti
kelishgan, qomati raso. Biroq kenjaning suyaklari nozik
bo'lgani uchunmi, jussasi zaif boʻlib tuyuladi. Shunga
qaramay kenja shahzoda maishatparastligi, otasi xizmatidagi amirlar haramiga ochiqdan ochiq koʻz olaytirishi Mirzo
Ulugʻbekning dushmanlarini ko'paytirdi, podshoh sha'nini
qora qildi.

Hozir Abdullatif oʻz inisini ham zindonband qilgan.
Ammo u shu bilan toʻxtab qolarmikan, otasini badarg'a qilgan bu yuzsiz oʻz inisini undan battar jazoga duchor qilmasmikan?!

Baxtiqaro otasining gʻazabi oʻt olib, hamiyati joʻsh urib
qizishdi, Qovogʻi solingan, rangi oʻchinqirab ketgan
chehrasida dahshatli qahr-u g'azab aks etib turganga
oʻxshardi. U Samarqandni tark etish arafasida koʻrgan
tushini esladi.

Tushida bepoyon sahroda oʻzini yolgʻiz turgan holda
koʻrdi. Tuman. Qorong'ilik bosgan kech ekan. Shommi,
tunmi noma'lum edi. Faqat g'ira-shira sarob ichida yolgʻiz
turar, osmonda na quyosh, na oy, na yulduzlar bor ekan...

Tasodifan oʻchoqdan uchgan uchqun Mirzo Ulugʻbek
poʻstinining peshiga tushdi va uning bir chetini kuydira
boshladi. Ogʻir oʻyga botgan holda turgan alamzada podshoh ancha vaqtgacha buni sezmadi. Sezdi-yu, uni yengi
bilan urib oʻchirdi. Keyin oʻchoqdagi olovga tikilarkan:

— Ahvol ne ekanini sen ham bildingmi?! — deb
pichirladi.


www.ziyouz.com kurubxonasi

Shu voqea sabab boʻldimi, Mirzo Ulugʻbekning kayfiyati tamom buzildi, ogʻir-ogʻir tin olib, iztirob aralash
nimalarnidir pichirlay boshladi. Ancha vaqt shu holda xonada u yoq-bu yoqqa yurdi. Soʻng boʻzrayib oʻtirgan hojiga yaqinlashib, mahzun tovush bilan soʻradi:

— Mirzo Abdullaziz omonmu ekan? Balki qatlga yetkurmadilarmu erkan oni?

Hoji Muhammad Xisrav baxtiqaro otaga tasallilar
berib, yupatishga urindi. U Abdullatif mirzo hech qachon
oʻz tugʻishgan birodari joniga qasd qilmasligini gapirdi.
Gapirardi-yu, ichini shubha kemirardi. Xonada oʻtirgan bu
ikki odam Abdullatif mirzo allaqachon qonli ishga qoʻl
urgani, ikki kun avval, hali otasi Samarqandni tark etmagan bir mahalda, Ko'ksaroyda yashirin tarzda oʻz inisini
qatl ettirganidan bexabar edilar. Xuddi shu paytda dorulsaltanatdan yoʻlga chiqqan oʻlim elchilari ular toʻxtagan
Qoʻrgʻonga yaqinlashib qolganidan ham voqif emasdilar.

Hoji Muhammad Xisrav haj safariga chiqish oldidan
Abdullatif mirzo uni o“z dargohiga chorlagani, unga tahdidona soʻzlagani haqida oʻylardi. “Menga qara, hoji, agar
padarimiz boʻlmish Mirzo Ulugʻbek yoʻlda zid biror
yomonlik oʻylasa, yo bizga qarshi jang qilmoq uchun biror
manzilga qochsa, sen bu haqda bilib turib, bizga xabar
bermasang, yo oldini olmasang, mendan qutilishni oʻylama,
yer tagidan boʻlsa ham topib, kallangni olaman. Men
Tangri taolo ishini qilib yuribman, hech kim menga xalaqit
berishi mumkin emas. Uqdingmu, hoji?” — dedi shahzoda
uyqusizlikdan qizargan koʻzlarini chaqchaytirib.

— Xudoyimning oʻzi saqlasin, — deb ohista shivirladi
hoji.

Xuddi shu palla bola allaqachon uxlab qolgan edi. U
tush koʻrardi. Tushida qandaydir badjahl kimsalar gullab
turgan olmani kamondan oʻqqa tutishdi. Oʻqlar zarbidan
gulbarglar duv-duv yerga toʻkilardi. Dam oʻtmay olma
shoxlari yap-yalangoch boʻlib qoldi. Endi badjahl kimsalar
yulduzlarga oʻq uza boshladilar. Osmondan qon tomchilay
boshladi. Boyagina yerga toʻkilgan gulbarglar sap-sariq
xazonga aylangan, qon mana shu bargixazon ustiga tomchilab, ularni alvon rangga boʻyardi. Keyin birdan qopqora qiyofali otliq paydo boʻldi. U qoʻlidagi dudama qilich
bilan daraxt tomonga uchib keldi. Soʻng qilichini zarb


www.ziyouz.com kurubxonasi

bilan urdi, daraxt “qars” etib, yerga agʻanadi. Bola
daraxtning oʻz ustiga qulayotganini koʻrib, dahshatga
tushib, boʻgʻilib, baqirib yubordi. Baqirdi-yu, uygʻonib
ketdi. Tashqaridan qoʻrgʻon darvozasini besaranjom urayotganlari shovqini kelardi...

Uyqusi oʻchgan Hoji Muhammad Xisrav bilan
gaplashib oʻtirgan Mirzo Ulugʻbek ham bu shovqinni
eshitib, besaranjomlandi. Hoji oʻrnidan qoʻzgʻaldi.

— Yana nima boʻldi? — dedi u zoʻrgʻa tovushini
chiqarib.

U hali gapini tugatmasdan, xon eshigi kuch bilan urilgan zarbdan sharaqlab ochilib ketdi va qop-qora sumbatli
bir navkar sherigi bilan ichkariga otilib kirdilar. Mirzo
Ulug'bek birinchi navkarni tanidi. U Abdullatif mirzoning
Abbos ismli eroni navkari edi. Abbosning otasi bir qancha
vaqt ilgari Mirzo Ulugʻbek amri bilan firibgarlikda
ayblanib, qatlga yetkazilgan edi.

Abbosning koʻrinishi vajohatli edi. Hoji Xisrav orqaga
tisarilib, xona burchagiga tiqilib oldi. Abbosga koʻzi
tushishi bilan rangi oʻchgan Mirzo Ulugʻbek sapchib
oʻrnidan turdi. Soʻng Abbosga tashlanib, bor kuchi bilan
uning koʻkragiga musht tushirdi. Qarib qolgan podshohdan
buni kutmagan Abbos orqaga tisarilib ketdi, ammo uning
sherigi mushukday chaqqonlik bilan orqadan kelib, Mirzo
Ulugʻbekka yopishdi. Qutirib ketgan Abbos qari podshohni
mushtlay ketdi. Soʻng podshohning holsizlanib qolganini
koʻrgach, ikkovlashib qoʻllarini qayirib, ustidagi suvsar
poʻstinini yechib oldilar.

— Badbaxtni mahkam tut! — deb o'shqirdi Abbos sherigiga. — Men arqon topib kelgaymen...

U shunday deb tashqariga otildi. Mirzo Ulugʻbek ortiq
qarshilik koʻrsatmas, tizza choʻkkanicha, qoʻllari qayiriqli
holda, bosh egib oʻtirardi. U kelganlar maqsadini allaqachonlar anglagan, dastlab qarshilik ko'rsatgan boʻlsa-da,
keksaligi tufayli bu ikki zoʻravonga bas kelolmasligi,
qolaversa, bu ishi befoydaligini fahmlagan, taqdirga tan
bergan edi. U burchakda tiqilib, dagʻ-dagʻ titrayotgan hojiga oʻgirildi:

— Taqsir, tahorat olsam...

Hoji garang edi, u dastlab quvgʻindi podshohning nima
deganini anglamagandek baqrayib turdi. Keyin birdan gap


www.ziyouz.com kurubxonasi

nimadaligini angladi, zoʻrg'a oyoqqa turdi va Mirzo
Ulugʻbekning qoʻllarini ushlab turgan navkarga mo'ltirab
qaradi. Navkar esa birdan hech nima demasdan Mirzo
Ulugʻbekning qoʻllarini boʻshatdi. Keyin xojiga qarata:

— Tez boʻlingiz! Abbosni bilmaysiz... — dedi.

U shunday deb tashqariga chiqdi. Hoji yugurib borib
eshikni zanjirlamoqchi boʻldi. Ammo zanjir uzilgan edi. U
shalagʻi chiqqan eshikni bir amallab zichlab yopdi va taomdan oldin mulozim keltirgan qumgʻonni keltirib, Mirzo
Ulugʻbek oldiga qoʻydi. Oʻchoqqa yaqin turgan qumgʻondagi suv iliq edi.

Hoji Muhammad Xisrav bunday ishlar, odatda, pinhona
qilinishini, guvohlar qoldirilmasligini bilar, shu sababdan
Allohdan oʻziga omonlik tilab yolvorardi. Tahorat olgan
baxtiqaro podshoh qiblaga yuz tutib, namoz oʻqimoqqa
turdi. Ammo eshik xuddi oʻtgan safargidek qattiq zarbadan
sharaqlab ochilarkan, bir tabaqasi uzilib yerga tushdi.
Arqon ushlab olgan Abbos qahrli koʻzlarini namozda turgan podshohga tikib, uni yeb qoʻygudek oʻqrayganicha bir
muddat ostonada toʻxtadi. “Mirzo Ulugʻbek oʻrnidan
qoʻzgʻalayotganini koʻrishi bilan oʻrnidan turishga imkon
bermay yelkasidan bosdi va jahldan boʻzarib baqirdi:

— Hoy mochag'ar, qayerdasan, kelmaysanmu?

Xonaga sherigi hovliqib kirdi. Ikkovlashib mirzoning
qoʻllarini orqaga qayirib, mahkam bogʻladilar va tashqariga sudrab olib chiqdilar.

Kecha oydin edi. Qoʻrg'on sahni oydinda oqarib turardi. Ammo hovlida biror kimsa koʻrinmas, karvon ahlining
barchasi boʻlayotgan voqeadan dahshatga tushib, qarshilik
koʻrsatish oʻrniga, pana-panada bekinib olgan edilar.

Abbos bandi podshohni mash'alalar o'rnatilgan chinor
ostiga olib borib, xazonlar ustida tiz choʻktirdi. Mirzo
Ulugʻbekning yalangʻoch boshi oy yorugʻida yaraqlab
turadi. Abbosning yuragini oʻch choʻgʻi qizdirar — oldida
bosh egib turgan odamni qiynab, azoblab irodasini
sindirmoqni istar, ammo Abdullatif mirzo padariga azob
berganini bilsa sogʻ qoʻymasligidan xavfsirab tinmay
soʻkinardi. U bandi uchun qiynoqli lahzalarni cho'zish
maqsadida qilichini sugʻirishga shoshilmasdi, oldinga
engashgancha Mirzo Ulugʻbekning yuziga tirjayib tikilardi.
Engashib turarkan, yuzida quvonch bilan gʻazab aks etib


www.ziyouz.com kurubxonasi

turar, qop-qora basharasi yovuz yirtqichga oʻxshab
koʻrinardi. Toʻsatdan uning xayoliga bir oʻy keldi-yu,
ko'zlari suzilib ketdi. U bandi podshoh quloqlariga past
ovozda nimalarnidir shivirlay boshladi. Mahkum podshoh
yalt etib boshini koʻtardi, lablari titradi, koʻzlarining nuri
soʻngandek xiralashdi. Keyin qanoti singan burgutday bir
intilib, alamangiz holda xirqiradi:

— Abdullaziz!.. Bolam!..

Uning koʻz oʻngi qorongʻilashdi. Anchadan keyin
koʻzini ochdi. Kimsasiz hovlini, oydin kechani va qarshisida tirjayib turgan qop-qora basharani koʻrdi. Mirzo
Ulug'bek bir necha daqiqadan keyin oʻlishini sezdi.
Xotiralar chaqmoq yorugʻida koʻringan tasvirlar kabi, haddan tashqari tezlik bilan birma-bir uning xayolidan oʻta
boshladilar. U hali oʻz qarshisida uning yuzini qaqshol
kafti bilan silayotgan Sohibqiron bobosini koʻrar, hali
boshida mungli allalar aytgan bibisi Saroymulkxonimni
koʻrar, hali suyukli oʻgʻli Abdullazizni, erka qizi Robia
Sultonbegimni koʻrar, hamda shumshuk koʻzli Abdullatifning chaqchaygan basharasini, hali mas'um shogirdi Ali
Qushchining g'amgin nigohini koʻrar edi. Bu xotiralarning
hammasi unda hech qanday tuygʻu uygʻotmasdan, uchib
oʻtardi. Umrning sanoqli daqiqalari qolganini sezgan ong
na g'azabga, na shodlikka, na achinishga, na biror boshqa
his-tuygʻuga oʻrin qoldirmayotgandek edi.

Xuddi oʻsha lahza u derazadan oʻziga qarab turgan
bolaga koʻzi tushdi. Ulugʻbek: “Bolani oling!” — deb
baqirdi. Abbos uning nima deb baqirganini bilmay bir zum
atrofga alangladi, so`ng “Podshoh qoʻrquvdan esdan
ogʻdi”, deb oʻyladi. Uning qilich koʻtarganini koʻrgan
Mirzo Ulugʻbek kalima keltirdi: “Laa ilaha illolloh,
Muhammadur rasululloh!”

Qilich, shuvillab tushdi-yu, bandining boshini tanasidan judo qildi. Boshsiz jasad xuddi baliqqa oʻxshab patirlab otilib tushar ekan, shahidning boʻgʻzidan oqqan qizil
qon tirqirab chiqib xazonlarni, nam yerni boʻyay boshladi.
Abbos esa qilichini jasad egnidagi toʻnga artdi-da, sherigi
yetaklab kelgan otga irgʻib mindi va dam oʻtmay ikki otliq
qora tun qoʻyniga singib yoʻqoldi.

Hovli sahnida hech kim yoʻq edi. Faqat bu qonli voqeani
ko'rib, dahshatdan esankiragan bola deraza oldida qotib tu

www.ziyouz.com kurubxonasi

rardi. Uning koʻzlarida bir necha lahza avval Mirzo Ulugʻbek koʻzlarida tovlangan mahzun alam aks etib turardi.

Chorak soatdan soʻng pana-panada biqinib olgan Hoji
Muhammad Xisrav boshliq karvon ahli qoʻrquv ichida birbirlariga siqilishib, biri boshqasini oldinga itarib, oʻzi
uning orqasidan borishga tirishib, oyoqlarini sekin bosishib, shahid jasadi tepasida toʻplandilar. Soʻng qoʻrqqanlarini bildirmaslik uchun shangʻillab gapirib, yov bosgandek shoshilib, yuklarini yana xachirlarga ortib, jasadni
suvsar poʻstinga oʻrab, xachirlardan birining ustiga
bogʻlab, Samarqandga qarab yoʻlga tushdilar.

Tongda shahid podshoh qoni oqqan yerni ketmon bilan
tarashlay boshlagan qoʻrgʻon egasi oʻziga qarab oʻtirgan
oʻgʻlining koʻzlaridagi musibatni sezmagandek yoqimsiz
ovozda mingʻirlab qoʻshiq aytardi.

Atrofni qalin tuman bosgan, havo rutubatli, osmonda
quyosh yoʻq edi.

1995.


www.ziyouz.com kurubxonasi

КА УЗА

NAVOIY ARMONI

 

www.ziyouz.com kurubxonasi

Shahzoda Moʻmin mirzo oʻldirilgan hijriy toʻqqiz yuz
uchinchi yilning safar oyida — 1497-sananing erta bahorida Mir Alisher Navoiy Mashhadda edi. U bir paytlar oʻzi
saboq olgan bu kentga Imom Rizo maqbarasini ziyorat qilishga borib, yetim-yesirlarga saqat ulashadigan gʻalvurxona qurilishini boshlatgan, shu bois, biroz ushlanib qolgan edi.

Navjuvon shahzodaning shafqatsizlarcha qatl etilganini
Hirotga qaytayotganda eshitib, Mir Alisher bagʻoyat qattiq
qayg'urdi va unga peshvoz chiqqan yor-u birodarlariga
nadomat bilan: “Bir vaqtlar Shayx Majdiddin Bagʻdodiyning oʻldirilishi oqibatida Chingizxon bosqinidan Movarounnahr va Xuroson qanday qirgʻinbarotga uchragan boʻlsa,
Mo'min mirzoning oʻldirilishi oqibati ham xuddi shunday
falokatlardan darak beradur”, — deb aytdi. Mir Alisher
bunday qabixona qotillik — boboning oʻz nabirasini oʻldirishga fatvo berishi saltanat inqirozining ibtidosi ekaniga
ishora qilganini payqagan Sulton Husayn Boyqaro qattiq
g'azablandi. Ammo gʻazabini ichiga yutdi. Zero, podshoh
shahid shahzoda otasi, toʻngʻich oʻgʻli Badiuzzamon mirzo
xun qasdida, albatta, isyon boshlashini bilar, bunday sharoitda Mir Alisher bilan ora buzilishini xohlamas edi.

Sulton Husayn bu mash'um voqeadan soʻng, qariyb
yarim asrli qadrdoni boʻlmish Mir Alisher saltanat ishlaridan butunlay chetlashishga, bir umrlik orzusini amalga
oshirishga ahd qilganidan” bexabar edi. U, bu haqda eshitganda ham jiddiy e'tibor bermadi, illo, Mir Alisher bunday
qarorlarni oldin ham qilgan, ammo uning boshiga tashvish
tushganda hech qachon qarab oʻtirmagan, xonanishinlikni
tark etib, albatta, ko“makka kelgan. Shoyadkim, bu gal
ham shunday boʻlgʻay... Qolaversa, Mir Alisherni podshoh
xonadoniga ipsiz bogʻlab qoʻygan bir kuch bor ediki, u ham
boʻlsa Sulton Husayn Boyqaro bilan barcha kechgan bolalik xotiralari edi. Ammo bu galgi tark etish Mir
Alisherning azaliy orzusi bilan bog'liqligidan, bu orzu yosh
shoirning koʻnglida hali Samarqandda oʻqib yurgan kezlaridayoq paydo boʻlganidan bexabar edi. Ba'zilar bu oʻy
sevgi tufayli deb shubha qiladilar. Oʻshanda muhabbati


www.ziyouz.com kurubxonasi

koʻnglining tubida qolib ketganidan ezilgan yigirma yetti
yashar Alisher hajga ketishga, qolgan butun umrini tariqat
suluhiga bag'ishlashga chogʻlangan, ammo yurtda kechgan
notinchliklar safarga chiqishiga monelik qilgandi. Oʻshanda yosh shoir hazrati Xoja Ahror maslahatiga amal qilib,
tariqat ilmini oʻrganishga zoʻr berdi.

Sulton Husayn Boyqaro adashmadi, haqiqatan ham
kelasi yilning yoziga chiqib, Badiuzzamon mirzo isyon
boshladi. Sulton Husayn qoʻshin saflab, Astrobodga otlandi. Mir Alisher u bilan birga ketdi. Ota va oʻgʻil oʻrtasida
begunoh nabira xuni turgani uchun ham qilichlar muhovarasi qattiq va ayovsiz boʻlmogʻi ma'lum edi. Mir Alisher
Xuroson saltanatini parchalanishdan saqlab qolishni oʻz
burchi sanar, garchi uzilgan ipni qayta ulab boʻlmasligini
anglasada, ota bilan oʻgʻilning buzilgan munosabatlarini
tiklamoqqa zoʻr berib urinardi. Sulton Husayn ham butun
umidini bu gal qilichiga emas, doʻstining tadbirkorligiga
bogʻlanganini, ochiq-oydin boʻlmasada, nozik ishoralar
bilan bildirishga harakat qilardi. Mana shu sababdan ham
Mir Alisher Badiuzzamon mirzo huzuriga elchilikka bordi.
U mirzodan ota amriga quloq solishni tiladi. Xuddi oldingi — Moʻmin mirzo oʻldirilishidan avval yuz bergan isyon
paytida nima degan boʻlsa, oʻshani takrorladi. Ammo qancha urinmasin, mirzo tavba qilishdan bosh tortdi. U Mir
Alisherga qattiq tikilib: “Mavlono, men, sizni otamdan
ortiqroq koʻraman. Oʻgʻlim esa sizni mendan ortiqroq
suyardi. Xoʻsh, qani ayting-chi, ota degan farzandini tiriklayin o'ldiradimi?” — dedi. Keksa shoirning koʻzidan yosh
tirqiradi, u mirzo nimaga ishora qilganini angladi. Keyin
bazoʻr oʻzini oʻnglab: “Mirzo, bu gaplarni unuting”, —
dedi. “Qaysi soʻzlarni?” — dedi Badiuzzamon mirzo. Mir
Alisher ortiq oʻzini tutib turolmadi, hoʻngrab yigʻlab
yubordi. Uning ahvolini koʻrib, Badiuzzamon mirzoning
ham koʻzidan duvva-duvva yosh toʻkildi.

Elchi Marvda qarorgoh tutgan Sulton Husayn huzuriga
umidsiz qaytgach, bir zamonlar ulugʻ Amir Temur koʻragon
tiklagan qudratli saltanatning soʻnggi parchasi boʻlmish
davlatning tanazzuliga mone boʻlmoq maqsadida podshohga: “Farzandingiz tavba qilishga tayyor”, — deb aytdi
va shu niyatda bor tadbirlarni qoʻllab, Badiuzzamon mirzo
koʻna oladigan shartlarni qabul etishga podshohni rozi
qildi. Soʻng qarorgohdagi chodiriga kirib, isyonchi shahzodaga maktub bitdi va oʻsha fursatdayoq chopar bilan


www.ziyouz.com kurubxonasi

borib, berib yubordi. Ikki kun oʻtar-o'tmas Badiuzzamon
mirzodan javob keldi. U Mir Alisher maktubida shartlarni
qabul qilgani va hademay tavba uchun podshoh huzuriga
yetib borajagini bildirgan edi. Voqealar tadriji mirzoning
maktubidagi va'dasini isbotladi. Sulh bitilgach, podshoh
Mozandaronga, Mir Alisher esa dorulsaltanatga qaytishni
ixtiyor etdilar.

Tongda yoʻlga chiqish mahalida shu narsa ma'lum
boʻldiki, qarorgohdagi shoir chodiri toʻsinida bir gʻurrak
uya yasab, tuxum qoʻyishga ham ulguribdi. Chodirni
yig'ʻishtirish uchun ruxsat tilab kirgan mulozimlar bu
haqda xabar berganlarida, Mir Alisher bu voqeani ulardan
oldinroq sezganini ma'lum qildi. Mulozimlar qo'l
qovushtirib, taraddudlanib turganlarini koʻrgach, aytdi:
“G'urrak tuxum ochib, poloponlarini uchiriq qilgunga
qadar chodir shunday qoldirilsin”. So'ng u oʻz huzuriga
Xoja Husayn Baxtiyorni chaqirib kelishini va Xoja kelgach, unga chodirni muhofazalab turishni va gʻurrak poloponlarini katta — temirqanot qilganidan keyin esa xizmat
haqiga bu tengi yoʻq chodirni olib ketishni buyurdi. Xoja
Husayn Baxtiyor dastlab biroz garangsirab turdi, soʻng
birdan koʻzlari chaqnab hazrat sha'niga va uning saxovatiga hamd-u sanolar aytib, uning amrini qabul qildi. Dili
xotirjam tortgan Mir Alisher saltanat poloponlari boʻlmish
fuqarolarga Alloh taolodan inoyat tilab yoʻlga tushdi.

Mana, necha yildirki, saltanat osoyishtaligi ham uning
chodiri toʻsiniga uya qoʻygan g'urrak tuxumlaridek
omonat. Agar ular muhofaza etilmasa, hirs-u havas, zulm-u
sitam, isyon-u gʻavgʻo qasridan yerga tushib chilparchin
boʻlmogʻi shubhasiz.

To hirs-u havas xirmani barbod oʻlmas,
To nafs-u havo kasri baraftod oʻlmas,
To zulm-u sitam joniga bedod oʻlmas,
El shod oʻlmas, mamlakat obod oʻlmas...

Yoʻlda borarkan, Mir Alisher baribir qarigan podshoh
bilan kuch-g'ayratga to'lgan shahzodalar oʻrtasidagi totuvlik muvaqqat ekanini oʻylar, butun umri davomi saltanat
ravnaqi deb chekkan zahmatlari qizigan qumga tomgan
yomgʻir tomchisidek benaf ketganidan yurak-bag'ri ezilardi. Shoir bolalik doʻstining soʻnggi yillarda jang-u jadal va
aysh-u ishrat qilmoqdan boshi chiqmaganidan norozi edi.
Ne fojiakim, moʻysafid podshohning namozi peshindan


www.ziyouz.com kurubxonasi

soʻng ichmagan kuni yoʻq. Uning bu qilmishi nafaqat oʻzining fe'liga, qolaversa, oʻgʻlonlari va jami sipohlariga
g'ayri ta'sir koʻrsatardi. Bir qultum may dunyoni buzadi
deydilar. Mir Alisher “um-ulxobois”” boʻlmish mayga
berilish oqibatlaridan qoʻrqardi.

U, o'ttiz yildirki, saltanat ostonasida tuproq boʻldi.
Doʻsti oʻtirgan taxt tinchini ko'zladi. Ota avlodi qariyb bir
asr mobaynida sadoqat bilan xizmat qilgan temuriylar ravnaqi yoʻlida qoʻliga qilich olishgacha bordi. Bu xizmatlari
evaziga podshoh unga koʻp iltifotlar qildi, oliy martabalar
berdi. Ba'zan oʻz nazaridan chetlatdi, ammo yana huzuriga
chorladi.

Podshohga doʻst kishining dushmani koʻp boʻladi.
Oʻttiz yildir-ki, bu dushmanlar uni yomon koʻradilar, unga
tuhmat qiladilar, boʻhton yogʻdiradilar. Ammo u pushaymonlik chekmaydi, zero, pushaymonligʻ'idan sud yoʻqtur.
Yoʻq, yoʻq, u pushaymon emas, chekkan zahmatlaridan
rozi. Illo, u har vaqt koʻngilni Tangri taolo yodidan gʻofil,
musulmonlar dodidan otil qilmadi. Do'stlar fikridan va
dushmanlar makridan beparvo boʻlmadi.

Hijriy sakkiz yuz yetmish uchinchi (1469) sanada
Sulton Abusaid mirzo Qorabogʻda jang maydonida halok
boʻlganidan foydalangan Sulton Husayn mirzo Xuroson
taxtini egallab oldi. “Oʻshanda Mir Alisher nazarida
Sulton Husayndan oʻzga bir da'vogar yoʻq edikim, bu vaqtda u Samarqandda, aniqrogʻi Xoja Jaloliddin Fazlulloh
Abullaysiy xonaqohida tariqat suluki ilmini egallash bilan
band edi. Xushxabarni eshitgach, doʻsti yonida boʻlish
zaruratini sezdi va saxovatli Amir Ahmad Hojibek koʻmagida Xirotga otlandi. Sulton Husayn mirzoning taxtga
oʻtirishi sharafiga “Qasidayi Xiloliya”ni bitdi. Yoki podshoh Mir Alisherni xursandchilik ila kutib oldi va unga
oliy iltifotlar koʻrsatdi. Ammo hali podshohlik taxti
omonat edi, mana shu omonat taxtni barqaror etish niyatida podshoh bilan tengma-teng mamlakatda tinchlik-osoyishtalik oʻrnatish uchun ma'lum muddat qalamini unutdi.
Taxt uchun kurash uzoq davom etdi. Birgina Yodgor
Muhammad mirzoning oʻzi Sulton Abusaid mirzo vorisi
sifatida taxtga da'vogarlik qilgani uchun ozmuncha kasofat
yetkazildimi? Undan soʻng, Sulton Mahmud mirzo, qora
kuyunlilar koʻmak bergan Abubakr mirzo bilan boʻlgan
janglar-chi? Mana shu jang-u jadallar davomida u hamisha

“ “Um-ulxobois” — xaramasliklar odati.


www.ziyouz.com kurubxonasi

yo doʻsti qoʻshnida, yo dorulsaltanatni hifz etishda boshqosh boʻlardi.

Mana shu zahmatlari tufayli mamlakatda osoyishtalik
qaror topdi. Mir Alisher sabab Sulton Husayn Boyqaro
saroyida ahli faol va benazir insonlar yigʻildilar. Mana endi
farxunda zamon bugunga kelib — podshoh ham, oʻzi ham
qariganda shikasta boʻladiganga oʻxshaydi. U doʻstini
adolatli podshoh boʻlishiga da'vat qildi. Zulm va adolatsizlik bois obod joylar vayron, kabutar oshyonlari boyqushga
makon boʻlishini anglatdi. Podshohlar esa zulm va adolatsizlik qilishga koʻproq moyil boʻladilar. Nohaq qon toʻkmoqlik ularning hunari, muddao, toki joni bor odam undan
qoʻrqsin. Podshohlarning noma'qulchiligi oʻzlariga yaxshi
koʻrinadi. Qorani oq desa, ma'qullamagan gunohkor, qora
demaganlarning esa roʻzgʻori qaro boʻladi. Podshohlarga
toʻg'ri soʻzni aytganlarning joni xatarda, ezgulikka undaganlarni qatli om kutadi. Ammo u doʻst sifatida ham, vazir
sifatida ham podshoh qoshida toʻgʻri soʻzlashdin choʻchimadi. Illo, podshohning vaziri ham yomon, iymonsiz boʻlsa
fuqaroning holiga voy.

Nafsilamr aytganda, “vazir” soʻzi “vizr”, ya'ni “gunoh”
soʻzdan kelib chiqqan. Moziydan ma'lumki, vazirlar oʻz
hukmdorlari koʻnglini xushlamoq uchun gunohdan tap
tortmaydilar. U esa vazirlikni hukmdor siyosati tufayli yuz
bergan gunohlarni boʻyniga olish, ularni bartaraf qilish deb
angladi. Shu maqsad yoʻlida moziy Vazirlaridan biri
boʻlmish Osafning uzugiga naqshlangan “Insoflini xudo
rahmat qilsin”, degan soʻzni shior qildi. Ammo endi qaridi,
toldi, toliqdi. Endi u oʻzining butun umri davomida orzu
qilgani muborak haj safariga ketish muddati yetganini
angladi.

Mir Alisher porso va pokdoman kishi edi. Ulugʻ martabalar koʻrgan boʻlsa-da, ularning havasiga uchmadi,
tariqatga sodiq qoldi. Sulton Husayn mirz6ning oʻzi bir gal
uning porsoligi va tahoratini buzmasligi haqida gapirgan va
“Bu hazrat dunyoga kelib hayot xil'atini kiyganlaridan
buyon etaklariga shahvat chirkini teggizmaganlar, futavvot
va joʻmardlik yoqasi la'li tugmasini xotinlar havo-yu
havasiga tutqizmaganlar”, — deb aytgandi.

Mir Alisher yoshligidan boshlab, Mashhadda va
Samarqandda saboq olganida ham, hamisha darveshlar suhbatini ixtiyor etdi, hidoyat yoʻlida rahnamo mashoyixlar


www.ziyouz.com kurubxonasi

ilmini oʻrgandi va har doim bu pokdomonlar guruhiga ixlos
va muridlik qadami ila mulozamatda boʻldi. Astrobod
voqealari tufayli podshoh bilan oʻrtalarida tushgan rahna
sabab saroydan chetlashganda ham saltanat ishidan etak
yigʻishtirib, ibodat va riyozat ahli bilan birla boʻldi, shu
maqsadda Roboti Suhaylda xonanishinlik qildi. Faqirlik va
fano yoʻlidan ketishga moyil edi, lekin oradan koʻp vaqt
oʻtmay, podshoh uni yana saroyga chorladi. Mir Alisher
avvalida “Mening yoʻlim faqirlikda”, deb koʻnmadi. Oxiri
bir kuni podshoh butun saroy ahli qoshida: “Saltanat ishini tartibga solish sizning ra'yingizga qarab qoldi. Keling,
doʻstim, qarorsiz qalamingizdan mamlakat barqaror
boʻlsin”, deb aytdi. Nihoyat “Bir soatlik adolat oltmish yillik ibodatdan afzal”, degan soʻzga amal qilib, Mir Alisher
koʻnishga majbur boʻldi.

U uzoq vaqt saltanat tashvishlari bilan band boʻlsa
ham, ammo hech qachon pok va ulugʻ Tangrini unutmadi,
ayilbotar soʻzlar bilan darveshlar dilini ranjitmadi, har bir
ishda ixlos va imonni kasb etdi. Shu sababdan ham saltanat
ishkalini tuzatish borasida podshohga maslahat berganda,
imonni oʻrtaga qoʻyib soʻyladi. Tangri inoyati bois yoshlarga shafqat, doʻstlarga karam, kattalarga izzat koʻrsatish
yoʻrigʻiga rioya qildi.

Unga podshoh koʻp yer-suv in'om qildi. Ammo u boyishni xayoliga ham keltirmadi, oʻz mulkidan tushgan
daromaddan xayrli binolar tiklash, madrasalar ahvolini
yaxshilash, ma'rifiy kitoblardan nusxa koʻchirish, ilm-u
toliblarga nafaqa belgilash, muhtojlarga yordam ko'ʻrsatishga, va hatto, zarurat tugʻilganda podshohga, lashkarga
sarfladi. Mir Alisherning bir kunlik daromadi oʻn sakkiz
ming shohruhiy dinor edi va u ana shu daromadning hammasini saxovat va himmat ehsoniga aylantirishga urindi.

U hech qachon haqdan qoʻrqishni esdan chiqarmadi,
boshiga mashaqqatlar tushganda, sabr va chidam bilan
Allohga sig'indi. Boshqalarni ham shunga da'vat etdi. Shu
yo'lda mashoyih-u soʻfiylar zikrida va suluk yoʻllari baynida “Nasoim ul-Muhabbat”, “Lison ut-tayr” kitoblarini
bitdi. Fuqaro-yu darvishlarning, gʻarib-u musofirlar
gʻamida turli mavzelarda xonaqohlar, robotlar, hovuzlar,
hammomlar va koʻpriklar tikladi. Birgina “Xolisiya” xonaqohida har kuni mingdan ziyod miskinga tomoq tarqatiladi, har yili muhtojlarga ikki mingga yaqin poʻstin, chak

www.ziyouz.com kurubxonasi

mon, ko'ʻylak-ishton, taqiya va kovush ulashiladi. Bunaqa
xonaqohlar esa necha-necha...

Bundan ikki yil muqaddam Nishopurga borganida,
mashoyixlar, shu jumladan o'zi e'tiqod qoʻygan Shayx
Farididdin Attor mozori xarobaga aylanganini koʻrib
ta'mirlashni buyurdi, shayx qabri ustida yangi xonaqoh
tiklatdi. Hirotdagi Marg'ani bogʻida mahobatli bir masjid
bino qilib, o'z zamonining atoqli qorilaridan Xoja Hofiz
Muhammad Sultonshohni imomlikka tayinladi va oʻzi ham
u yerda besh vaqt namozga hozir boʻlib, namozda qoyim
boʻlmaganlarni qattiq surishtirdi.

Kunlardan bir kuni Mir Alisher asr namozi tugagach,
mana shu kundalik odatiga qarshi, masjiddan tez chiqib,
sur'at bilan, biror joyda toʻxtamay, hirotliklar “Unsiya”
deb atagan hovlisiga yetib bordi va hovli toʻridagi binafshazorga qarab qaytdi. Buni koʻrib, koʻpchilik hayron
qoldi. Xoja Hofiz Muhammad Sultonshoh Mir Alisherdan
besaranjomligi sababini surishtirganda, u shunday javob
berdi. “Men masjidga kelayotganimda, hovlimdagi binafshazor chetida tahorat olgan edim. Namoz safida turganimda, yelkamda bir chumoli oʻrmalab yurganini koʻrdim.
Chumoli tahorat olgan joyda ilashganini angladim.

Mabodo u mening yelkamdan tushib oyoqosti boʻlsa-yu,
ozor topsa, omon qolgan taqdirda ham oʻz uyasining yoʻlini
topolmasa, uvoliga qolaman, deb qoʻrqdim. Shuning uchun
namozni ado qilishim bilan tezlik bilan tahorat olgan
joyimga borib, uni uyasi ogʻziga qoʻydim va uvoliga qolishdan qutuldim. Yelkamdan chumoli emas, togʻ ag'ʻdarilgandek yengil tortdim, xojam”.

Bu gapni eshitgan Xoja Hofiz qoʻlini duo, dilini rahmat
aytishga ochdi...

Mir Alisher Marvdan dorulsaltanatga qaytayotib, yoʻl
boʻyi oʻylagani toʻgʻri chiqdi. Mamlakatda Badiuzzamon
mirzo isyonidan soʻng boshlangan osoyishtalik uzoq
choʻzilmadi, bor-yoʻgʻi bir yilga yetmay barham topdi. Bu
safar Sulton Husayn mirzoning boshqa bir oʻgʻli —
Abulmuhsin mirzo gʻavgʻo boshladi. Sulton Husayn qo'shin
bilan yana Marv tomon otlandi. Bu voqeadan birmuncha
vaqt avval Mir Alisher podshohga qayta-qayta murojaat
qilib, Ka'ba tavofiga ijozat olishga muvaffaq boʻlgan edi.

Sulton qoʻshini dorulsaltanatni tark etgach, Mir Alisher
muborak safarga chiqish mavridi kelganini, illo, endi bu


www.ziyouz.com kurubxonasi

saltanatda tinchlik, dunyo g'avgʻolaridan holilik hech
qachon nasib etmasligini bildi. Shu sabab fursatni gʻanimat
bilib yoʻlga chiqdi va bir necha kunlardan keyin Mashhadga yetdi. Shaharga yaqinlashib qolganda, yana bir karra
podshohning hol-ahvolini surishtirmoq, qolaversa, ijozatni
tagʻin ham mustahkamlamoq niyatida mavlono Abdulhay
Tabibni Sulton Husayn Boyqaro huzuriga — Marvga
joʻnatdi. Oʻzi boʻlsa bir kezlar Imom Rozi maqbarasi yonida yetim va qashshoqlarga tomoq ulashish uchun tiklatgan
gʻalvurxonada qoʻnim topib, javob kutdi. Oradan ko'p
oʻtmay, Mavlono Abulhay isyonchi Abulmuhsin mirzo
bilan jang qilib yurgan Sulton Husayn mirzo qoshidan
yetib keldi va podshoh maktubini topshirdi.

Sulton Husayn Boyqaroning Amir Alisherga maktubi:

“Saltanat rukni, mamlakat tayanchi, din va davlat
arbobining zubdasti, mulk va millat sohiblarining peshvosi,
xayrli binolar muassasi, pokiza ishlarga yo'llangan, hoqoniy
davlatning madadkori, sulton hazratning yaqini Nizomiddin
Amir Alisher janoblariga dutfomuz koʻp duolar va mashq
qoʻzgʻatuvchi salomlar toʻplamini yetkazamiz, fayzli muloqotlari orzusi sharh va bayon doirasidan ortiqdir.

Soʻngra ravshan koʻngillariga ma'lum boʻlsinkim, juma
kuni — rajab oyining oʻn birida ulugʻ mavlono Abdulhay
kelib, sharif mijozlarining kayfiyati, sogʻ-salomatlik,
yaxshi holatlarini yetkazdi. Bundan xabar topish behad
shodlikka sabab boʻldi. Uning yetishuvidan ilgari ko'ʻngillarida qaror topgan Hijoz tomonga joʻnash toʻgʻrisidagi
xabar og'ʻizma-ogʻiz kelib turardi, ammo ishonchli kishilardan eshitilmagani uchun ishonarli boʻlmas edi. Lekin oʻsha
kishi suhbatida Xoja Afzalliddin Muhammadga yozilgan
xat mazmunidan ma'lum boʻldikim, bu kunlarda u tilak
mustahkamlanib va yangilanib, joʻnash xayoli jazmga
aylangan.

Gap shundaki, hammaga, balki olamga va olam ahliga
oshkordirki, ul janob bilan birlik, hamjihatlik va bogʻlanish aloqasi va hamnafaslikni kichiklikdan to shu kungacha
qaysi darajagacha olib borganmiz va olib boramiz. Hamma
vaqt va hamma ahvolda ul janobning sharif roziligini
o'zimizning muddao va talablarimizdan ustun bilib, bu
jihatni mislsiz davlat dalillaridan sanadik va sanaymiz.
Haqiqatan, uning qarshisida ul janobdan davlatxohlik
asarlari, ixlos, yaxshi fikrdalik va yaqinlik kabi xislatlar


www.ziyouz.com kurubxonasi

yuzaga kelgan va yuzaga keladi. Bu quyoshdan ham
ravshanroq boʻlgani bois tafsil berishning foydasi yo'q.
Oʻzlari biladiki, hech qachon oʻrtada takalluf va oʻzgalik
bo'lmay, hamma vaqt soʻz shunday oʻtardiki, u saltanat
tayanchining xotiriga xayrixohlik va yaxshi fikrlilik yoʻli
bilan nimaiki kelsa, toqqiz martagacha uni aytishga ruxsat
berilgan edi. Bizning ham doimo xotiramizga nimaiki kelsa,
mehribonlik yuzasidan izhor qilardik. Bu vaqtlarda jazm
qilganlari — savob ishga hijrat qilish niyati koʻngilga”
allaqanday ogʻir tushishiga qaramasdan undan afzal ish
tasavvur etilmaydi, ammo u kishining roziligini oʻz manfaatimizdan ustun qoʻyamiz. Berilgan ruxsat va ijozatdan
qaytmaymiz, lekin nimaiki koʻngilga kelsa ogohlantirishimiz lozim. Ravshandirki; bu xususda yoʻl tinchligi
shartdir. Ma'lum boʻlsinkim, bu kunlarda oʻtish boʻlgani
Iroq va Bagʻdodda ahvol qanaqangi parishon va beqarordir.
Misr va Shom sarhadlarida ham turli boshboshdoqlik borligi eshitilmoqda. Rivoyat shundaydirkim, agar yoʻl xavfi
shunday darajaga yetib, kimsaning sababisiz kimsaning
beliga qoʻl urishi mumkin boʻlsa, yoʻlga tushmoq vojib
emas. Agar bu kunlarda yoʻl xavfidan biror fikr xotirga
kelmasa qanday boʻladi? Chunki oʻzlari aytardilarkim,
yoʻllar notinchligi jihatidan biroz Ufluriy tartib berib, agar
zarur boʻlsa, xavfli joyga yetishganda, mulozimlardan har
birining yonida oʻshandan biroz boʻlishi darkor.

Yana gap shundaki, bu safarning uzoqqa cho`zilishi
ma'lum, umrga ishonch yoʻq. Agar yana bir bor uchrashib,
xayrlashish qoidasi yuzaga kelsa boʻlardi. Ammo bu ikki
holning boʻlishi bilan birga bu muqaddimalarning yozilishidan shunday qoʻrquv ham borkim, mabodo muborak
xotirga andak gʻubor yetishib, gʻaraz bu soʻzlardan yurishni man etish ekan, degan xayolga boradilarmi.

Hamisha davlatpanoh yuzasidan nimaiki xotirlariga
kelsa, betakalluf gap-soʻz qiladilar. Bizga ham bu bobda
har nima xotirga kelsa, ma'lum qilish lozim koʻrildi.

Boqiy, toʻgʻri fikrda ixtiyorlidirlar va nimaiki ikki
dunyo yaxshiligiga kerak boʻlsa, taqdim qilib turilur. Ikki
dunyo saodati yor boʻlsin. Vassalom”.

Maktubni olgan kuni Mir Alisher Mashhad ulugʻlari va
yoʻldoshlari bilan maslahatlashdi. Ular saltanatning osoyishtaligi uchun Mir Alisherning hajga borishini kechiktirishni lozim koʻrdilar. Buning ustiga Mavlono Abdulhay


www.ziyouz.com kurubxonasi

shahzoda Abumuhsin mirzo otasi bilan sulh tuzish uchun
Mir Alisherning oʻrtada vakil boʻlishini shart qilib
qoʻyganini aytdi. Podshoh bu gapni qogʻozga ishonmay,
mavlonodan ayttirib yuborgan edi. Oqibatda, Mir Alisher
Marvga qarab joʻnadi. U tushgan karvon Mashhad bilan
Marvning o'rtasida joylashgan Saraxs kentiga yetganda,
uni inisi Darvishali kutib oldi. Ertasi kuni Sulton
Husaynning ham shu manzilga yaqinlashayotgani ma'lum
boʻldi. Podshoh bilan shoir Bozorgontepa oʻlangida suhbat
qurdilar. Podshoh maktubida bitgan soʻzlarni yana, qayta
takrorladi. Mir Alisher indamay tingladi va podshoh soʻzini
tugatgach shunday dedi.

— A'lo hazrat, bir paytlar men podsholik ishlari bilan
shugʻullanishdan qoʻl tortadigan bo'lsam, Shayx Najmiddin Kubro mozori yoki Xoja Abdulloh Ansoriy
maqbarasi ostonasining joʻrubkashi bo'laman, deb aytgan
edilar.

— Shunday, Alisherbek, — dedi Sulton Husayn mirzo
xomush tortib, qariyb yigirma yil burun aytgan gapini
do'sti unutmaganiga, uning quvvayi hofizasiga tahsin
oʻqigan podshoh birdan sergak tortdi va Mir Alisher muddaosini bilish niyatida gapning davomini kutdi.

— O`sha so'zlaringiz sizga muyassar boʻlmogʻi bundan
soʻng ham mushkul. Ammo shu niyatga yetmoqni istagan
mahramingizga Hijoz safariga jo'nashga ijozat bermaysiz.
Necha bor ruxsat tiladim, hatto, soʻnggi marta ragʻbat qilganingizda ham koʻnglingizdan xohish alomatini tuymagan
edim. Shu bois garchi ixtiyor tekkan boʻlsa-da, sizning
qoshingizga yana odam yubordim, yana maktub bitib, meni
yoʻldan qaytardingiz. ”

Podshohning besaranjomlanganini koʻrib, Mir Alisher,
buyogʻini eshiting, degandek qoʻlini koʻksiga qoʻydi.

— Bu gaplarni aytishdan maqsad, a'lo hazratga ta'na
soʻzini arz qilish emas. Illo, tilaganingizdek, maktub
bitishingizdan murod safarni man etish ekan, degan xayolga borganim yoʻq. Bu gaplarni aytishdan maqsad yana
ijozat tilash. Agar ruxsat bersalar, qolgan hayotimni Xoja
Abdulloh Ansoriy mozori ostonasini supurishga sarflasam.
Yana meni saltanat ishlaridan xoli etsangiz, bunday
mas'uliyatdan ozod bo'lsam. Netayki, qarilik ham Xudoning inoyati ekan, soʻngaklarim moʻrt, koʻzlarim benur,
koʻngil esa farogʻat tilaydur...


www.ziyouz.com kurubxonasi

— Оапфт, demang, Alisherbek, — dedi Sulton
Husayn. — Mendan uch yil yoshsiz. Men qaridim desam
boʻlar. Ammo qarangki, qoʻlimda qilich, chopqillashib
yururman. Siz boʻlsangiz...

— Qaridim, a'lo hazrat, qaridim, — dedi Mir Alisher, — oldingi quvvatim yoʻq. Hijoz safari ham soʻnggi
safarim-boʻlmog'ʻini bo'ynimga olgan edim.

— Mabodo siz Xurosonda qolar ekansiz, har qanday
iltimosingizni bajarmoq men uchun farz, — dedi podshoh. — Chunki, bilamizki, siz bu mulkni tark etsangiz,
men yolgʻiz qolurman. Meni yolgʻiz qoldirmangiz.
Yoshlikda, kuch-gʻayrat borida yonimda boʻldingiz, endi
qariganda bir-birimizni tark etsak, qandoq boʻlur?

Suhbat soʻngida Sulton Husayn Boyqaro keksa shoir ustiga oltin tugmali, avrasi zarbof qora qunduzi poʻstin va yana
bir necha qimmatbaho toʻnlar yopdi. Bir necha kundan soʻng
Mir Alisher ota ila oʻgʻilni yarashtirish ishlarini ado etgach,
podshohning ijozati bilan dorulsaltanatga yoʻl oldi.

U Hirotga sha'bon oyining oʻrtalarida yetib keldi.
Malikulshuaroning qaytayotganidan xabar topgan poytaxt
ahlining quvonchi behad, shahar darvozasidan to
Unsiyagacha tumonat odam peshvoz chiqqan edi.

Qaytganiga bir hafta boʻlar-bo“lmas, Mir Alisher Xoja
Ansoriy mozori poyida katta yigʻin qilib, shahar ulugʻlarini chorladi va ulardan qutlug' dargoh joʻrubkashi
boʻlishdek moʻtabar vazifa uchun fotiha berishlarini tiladi.
“Men mundin soʻng darvishlik va goʻshanishinlik bodasida
istiqomat qilishni ixtiyor etdim”, — dedi u. Oʻsha kuni
shunday ulugʻ majlis boʻldiki, saltanat boshida turgan
Muboriziddin Muhammad Valibek kabi amirlar mozorda
yigʻilgan ulamolar xizmatida oyoqda qoldilar. Yetmish
qoʻy, yigirma besh ot soʻyildi va oʻttiz botmon qand va
yana chandon noz-ne'matlar oʻrtaga tortildi. Majlis soʻngida mashoyixlar Mir Alisherga fotiha berdilar.

Oʻsha majlisdan koʻp vaqt oʻtmay, Mir Alisherni dorulsaltanatga joʻnatib, sher ovlash havzasida Mozandaron
tomonga yoʻllangan podshohdan farmon keldi. Farmon
saltanat poytaxtida hukm yurgizgan Amir Valibek nomiga
bitilib, unda tez orada Hirot va uning atrofidagi aholidan
zarur xarajatlar uchun yuz ming dinor undirish buyurilgan
edi. Amir Valibek talab qilingan mablagʻning yarmini sha

www.ziyouz.com kurubxonasi

har yon-tevaragidagi dehqonlardan undirib, qolganini poytaxt nufusi gardaniga yuklashni moʻljalladi.

Ammo Amir Valibek hech bir ishga Mir Alisher fikrisiz
va maslahatisiz dahl qilmas edi. Shu sabab oʻz moʻljalini
shoirga ma'lum qildi. Mir Alisher: “Bu fursatda xalq ustiga oʻrinsiz soliq solishni oliy darajali Sohibqiron davlatiga
munosib koʻrmayman”, — dedi va oʻsha kuniyoq mazkur
mablagʻni oʻzining daromadidan toʻladi. Uning bu saxovatini eshitib, shahar ahli ulugʻ kishilarni vakil qilib yubordilar. Shoir vakillarning minnatdorchiligini qabul qilarkan:
“Haj safari azimati ila chiqqan yoʻlidan qaytarildim. Ammo
bu yoʻldan qaytganim ila, elimga karam qilish yoʻlidadurman”, — dedi va soʻzini bayt bilan tugatdi:

Xush ulkim, anga lutf birla Xudo,
Ulusning qabulini qildi ato...

Mir Alisher Ansoriya mozorining sharq tomonida bir
xonaqoh qurilishini boshladi, chor-atrof obodonchiligi
xayolida boʻldi. Xoli qolgan kezlari goh Xojaning qalamiga mansub “Ilohiynoma” risolasini mutolaa qilar, goh
“Vaqifiya”ni qoralash ila band boʻlardi. Ammo saltanatdagi notinchlik bu ulugʻ va savob ishlarga andarmon Ansoriya
joʻrabkashiga orom bermasdi. Podshoh deyarli poytaxtda
boʻlmas, dam-badam koʻtarilayotgan isyonlarni daf etish
bilan ovora edi. U qoʻrqib qolgan, shu qoʻrquv bois, hatto,
eng yaqin kishilariga ham shubha bilan qarardi.
Kutilmaganda u Mir Alisherning inisi Darvishalini Balx
hokimligidan boʻshatdi. Ketma-ket Astrobod voqealaridan
soʻng darveshlik ridosini kiygan tog'avachchasi Mir
Haydar podshohga nisbatan xiyonatda — Qunduz hukmdori Xusravshohni Hiriy ustiga bosqin qilishga chorlashda
ayblanib oʻldirildi. Bundan darak topgan Mir Alisher ichichidan oʻrtandi, oʻz mulozimlarini yuborib, Haydarning
jasadini keltirib, Chashman Mohiyonaga dafn ettirdi.

Bu fojiali voqealar Mir Alisher koʻnglida hali soʻnib
ulgurmagan hajga borish, Paygʻambar qabrini tavof qilish
xayolini qayta kuchaytirdi. U yana Sulton Husayn
Boyqaroga murojaat qilib, istijoza tiladi. Podshoh bu
murojaatga undagan sabablarni bilsa-da, oʻzini bilmaganga
olib, goh ruxsat berar, goh Ansoriyaga tashrif buyurib,
safarga oshiqmaslikni iltimos qilardi. Bu hol bir necha


www.ziyouz.com kurubxonasi

marta takrorlangach, Mir Alisherning qarori araz va ranj
bois boʻlmay, balki qat'iyat tufayli ekanini bilgach, podshoh ijozat berdi va yoʻl farmonini marhamat qilishini
aytdi. Mir Alisher bir necha kundan soʻng farmon bitilganini eshitdi. Ammo podshoh “Biroz sabr qiling, zamon
notinch, yoʻllar xatarli”, degan bahonalar ila yoʻl farmonini berishni har gal kechiktirardi.

Chindan zamon notinch edi. Daryo nariyogʻida —
Movarounnahrda koʻchmanchi o'zbeklar xoni Shayboqxon
ketma-ket gʻalabalar qozonib, kuchga toʻlib kelardi.
Bunday raqib oldida temuriy hukmdorlar birlashish oʻrniga
bir-birining goʻshtini yeyish bilan ovora. Shahzoda
Abulmuhsin mirzo oʻzbeklar bilan Qorakoʻlda jang qilib,
yengilib kelganidan beri Sulton Husayn mirzoning koʻngli
ham alagʻda.

Mir Alisher shu kunlarda Sohibqiron Amir Temur poytaxti — Samarqandi bemonandni qoʻlga kiritish uchun
Shayboqxon bilan jang qilib yurgan Sulton Abdusaidning
evarasi Bobur mirzo haqida koʻp hikoyalar eshitdi. Samarqandda boʻlganida koʻp marhamatlar koʻrsatgan Ahmad
Hojibekdek pokdoman bir kishi shu mirzoning tarafida
boʻlib, bundan bir necha muddat avval jangda shahid ketganini bilib o'kindi, yosh mirzoga Hudodan inoyatlar tiladi. Xususan, yosh mirzo bitgan turkona baytlar ogʻizmaog'iz koʻchib, uning qulog'iga ham yetgach, ixlosi yana
oshdi. Gʻazal piri boʻlmish Mir Alisher bu baytlapda jobajo mahzunlik va dilovarlikni tuyib, tahsinlar oʻqidi. Mehri
joʻshib, bir gal yarim tungacha oʻtirib, Bobur mirzoga maktub bitdi va o'zining sodiq kishisi orqali Samarqandga
joʻnatdi. Maktub egasiga yetdimi, bilmaydi. U har gal yosh
mirzo haqida oʻylarkan, koʻksiga iliqlik yugurardi.

Nihoyat, bahor soʻngida qishda bitilgan yoʻl farmoni
qoʻlga tegdi. Farmonning muxtasar mazmuni mana bunday
edi:

“Mir Alisher Sulton Husayn xonadonigʻa yaqin turgan
emukdosh bu davlatning asosiy tayanchi va sultonning eng
yaqin, sodiq doʻsti hamda doimiy suhbatdoshidir. Shu kunlarda u kishi hajga borish istagini bildirib, podshohdan
jo'nashga ruxsat soʻragan. Agarchi bir necha bor bu niyatni bildirib iltimos qilinsa ham har gal fuqarolar manfaatiga bogʻliq sabablar koʻrsatilib, iltimos amalga oshmay


www.ziyouz.com kurubxonasi

toʻxtatilar edi. Bu gal amirning xotirini saqlab ijozat berib,
hukm joriy qilinganki, hajga yurishda u kishi qaysi joyga
borsa, har yerda hamma katta-kichik zoʻr ehtirom ila kutib
olib, kuzatsinlar. Xatarli manzillarda oʻziga va hamrohlariga yoʻl koʻrsatib, bekatdan bekatga tinch va salomat
oʻtkazib qoʻysinlar. Hamma amirlar, dorugʻalar, a'yon va
ashrof, barcha shahzodalar va umumaholi bu hukm ijrosidan chekinmasinlar.

Ushbu farmon podshoh amri ila 90-yil, zul-qa'da oyining beshinchisida yozilgan”.

Farmon qoʻlga tegishi bilan boshlangan tayyorgarlik
ko'p o'tmay toʻxtadi. Chunki, yoz boshlangani tufayli
harorat kuchayib, bepoyon sahro-yu dashtlar orqali oʻtadigan yoʻl g'oyatda mashaqqatli boʻlishi oydinlashdi. Safar
kuz boshigacha kechiktirildi.

Taqdir taqozosi bilan voqealar yana qayta takrorlana
boshladi. Ayni shu yoz kunlari — muharram oyining boshida (100-yil iyulida) podshohning kichik oʻgʻillaridan —
Muhammad Husayn mirzo otasiga qarshi koʻtarildi. Keksa
podshoh yana dorulsaltanatni tark etib, shahzoda ustiga —
Astrobodga yurish qildi.

Sal ilgariroq Sulton Husayn Boyqaro Mir Alisherni oʻz
qoshiga chorladi. Shoir qabulxonaga tashrif buyurganda,
podshoh Amir Valibek bilan suhbatlashib oʻtirardi.

— Yana Astrobodda isyon, — dedi podshoh, — yana
farzand isyoni...

— Astrobod ham, farzandingiz ham koʻzingizdan yiroq,
shul sabab qo'rquvni unutarlar, — dedi Amir Valibek.

— Yoʻq, janob Valibek, ular mehrni, oqibatni unutarlar, — dedi qat'iyat bilan shoir.

Ular uzoq kengashdi. Podshoh, Mir Alisherga haj
safariga ruxsat va yoʻl farmonini berganini unutgandek,
suhbat nihoyasida dorulsaltanat ixtiyorini doʻsti va Amir
Valibekka qoldirajagini ma'lum qildi. Mir Alisher bunga
javoban hech nima demadi. Podshoh maktabdosh do'ʻstining koʻzlariga qaramaslikka harakat qilib xayrlashdi.

Dastlabki kunlar Mir Alisher tadbirkor Amir Valibek
bilan birga boʻldi, saroydagi mashvaratlarda qatnashdi.
Ammo bir haftadan soʻng qo'li ishga bormay qoldi.

Podshoh iltimosi yodida boʻlsa-da, Mir Alisherning
ortiq toqati qolmagandi. U hijoz safariga tayyorgarlikni


www.ziyouz.com kurubxonasi

tezlashtirdi. Podshoh Hirotni tark etganidan ikki hafta
oʻtar-o'tmas — muharram oyining oxirida yoʻlga tushdilar.
Biroq shahardan chiqqan karvon yoʻlini tashvishli xabar
to'sdi. Otasining Astrobod taraflardaligidan foydalanib,
saltanat taxtini egallash orzusida yurgan Badiuzzamon
mirzo Hirot ustiga qoʻshin boshlab kelayotganmish. Laklak navkar Xuroson ahliga xavf solayotganidan tashvishga
tushgan keksa shoir yana orqaga qaytdi. Chorshanba kuni
chiqib ketgan shaharga payshanba kuni qaytib kirdi.

Ertasi kuni masjidi jomeda juma namozidan soʻng
mashoyix va ulamolardan Shayx Jaloliddin Abusaid
Nuroniy, Shayxulislom Sayfiddin Ahmad Taftazoniy,
Shayx Soʻfi Ali, Mavlono Muiniddin Farohiy, Mavlono
Kamoliddin Koshifiy, Xoja Imomiddin Abdulaziz Abxariy,
sayid va naqiblardan Amir Qivomiddin Husayn Mozandaroniy, Amir Jaloliddin Ataulloh Asiliy, Amir Nizomiddin
Abdulqodir va boshqa bir qator Hirot shahri a'yonlari,
ashrof-u raislari Mir Alisherni oʻrtaga oldilar. Hirot shahri
mudofaasi topshirilgan Amir Valibek ham shu yerda edi.

— Sizning fayz-barakali zotingiz Xuroson mulki dahlsizligining sababi va fuqaro osoyishtaligining boisidir, —
deb gapni uzoqdan boshladi Shayxulislom. — Bizning barchamiz sizga muborak safarga fatvo bergan edik. Illo, oyati
karimada: “Alloh taolo haj safariga kelish uchun qodir
boʻlgan barcha moʻminlarga hajni farz etdi. Kimki buni
inkor etsa, gunohi oʻzigadir. Bas, Alloh taolo barcha
olamdin behojatdir”, deyilmish. Bunga imon keltiramiz.
Sizni yoʻldan qoldirish gunoh, ammo sizdan biroz sabr qilishni tilash uzrli. Rasululloh sallohu alayhi vasallam
muborak hadislarining birida: “Vijdonning amriga quloq
sol! Ezgulik shunday narsaki, undan qalb ham, vijdon ham
orom oladi. Gunoh ish shulki, undan qalb qaror topmaydi,
vijdon azoblanadi. Kishilar fatvo bersalar ham sen oʻz vijdoningdan fatvo soʻra!” — demishlar. Saltanat va fuqaro
xotirjamligi haqi vijdoningizdan Makka azimatini bir muddat kechiktirishga fatvo tilashingizni oʻtinamiz.

— Hazrati risolat. “Senga omonat qilingan narsangni
egasiga topshir, xiyonat qilgan kishiga xiyonat qilma”, —
demishlar, — dedi kuni bilan mudofaa tayyorligiga boshqosh boʻlib, baqiriq-chaqiriqdan ovozi bo'g'ilib qolgan
Amir Valibek, — Sohibqiron siz-u menga dorulsaltanatni
omonatga qoldirgan edilar. Sabr qiling, podshoh hazratlari


www.ziyouz.com kurubxonasi

qaytsinlar, omonatlarini eson-omon topshiraylik, soʻng
yana muborak yoʻlga otlanursiz.

— Bul zamon Hirot Sultoni Sohibqiron vujudidan
holidir, — dedi Amir Valibekning gapi Mir Alisherga qattiq botganini payqagan, shoirning mijozi juda nozikligini
yaxshi bilgan Mavlono Kamoliddin Koshifiy. — Agar poytaxt sizning fayzli nuringizdan ham chetda qolsa, mumkinki, fitna-yu gʻalayonlar boshlanur, saltanat tadoruki
imkonsiz qolur...

— Fahmingizga yetgondur, Samarqand taxti oʻzbek
podshohi Shayboqxon qoʻliga oʻtmish. Endi uning Amudan
oʻtish xohishi bor derlar. Siz niyat qilgan muborak safar
yoʻllari ham bagʻoyat xavfli boʻlmishdur. Iroq-u
Shomdayam, Rumdayam parishonlik. Illo, shariat yuzasidan bunday vaqtlarda haj vojib emas, — Shayxulislom
shunday deb, toʻgʻrimi, degandek Shayx Nuroniyga tikildi.
U ma'qullab bosh chayqagandan soʻng soʻzida davom
etdi. — Biz faqirlarning iltimosiga quloq berib, bu yil safar
niyatidan qayting.

— Notinch fuqaroga bosh boʻling, — dedi Amir
Qivomiddin Mozondaroniy, — bu xayrli ish savobini yetmish poy-u piyoda hajdan ortuq koʻrsinlar. Illo, oʻzlari aytganlaridek:

Kimki bir koʻngli buzugʻning xotirin shod aylagay,
Oncha borkim, Ka'ba vayron boʻlsa, obod aylagay...

Mir Alisher davradagilar soʻzini indamay tingladi.
Oʻrtaga sukut choʻkkach, sekin bosh koʻtarib, ma'yus
ovozda soʻzladi.

— Hammangizga ma'lumdirki, uzoq muddatdan buyon
Makka azimati orzusidaman. Bu niyat hazrati Maxdumi
Nuran”“ Ka'bani tavof etib qaytgan kundan xotiramga
tinchlik bermaydir...

U shunday dedi-yu, koʻz oʻngida bundan bir necha yillar avval ustozi safardan qaytgan damlar jonlandi. Oʻshanda Mir Alisherning boshiga ogʻir kunlar tushgan, birodari
Darvishali podshohga qarshi isyon koʻtarib, hukmdor bilan
uning oʻrtasidagi yaqinlik omonat boʻlib qolgan edi.
Birodari Balxda hokim edi. U ogʻzi kuymasa, olovni
yutadigan Majdiddinning Mir Alisherga qilgan badniyat
xatti-harakatlaridan norozi boʻlib bosh koʻtargan edi.

“ Maxdumi Nuran — Abdurahmon Jomiy.


www.ziyouz.com kurubxonasi

Sulton Husayn bundan gʻoyat qattiq g'azabda, bu gʻazab
ukadan koʻra koʻproq akaga qaratilganini sezgan saroydagi
ayrim kimsalar, birinchi navbatda vazir Majdiddinning oʻzi
boʻhton ustiga boʻhton yogʻdirardilar. Ular ochiqdan ochiq
“Bu xiyonatda Mir Alisherning qoʻli borligi aniq, ogʻasining maslahatisiz Darvishali bu yo'lga kirishga haddi
sigʻ“masdi”, — derdilar. Sulton Husayn isyonkor hokim
ustiga qoʻshin tortib borarkan, oldinroq Xoja Gʻiyosiddinni joʻnatib, tavba talab qildi. Mir Alisherning gapiga kirib,
Darvishali tavba qilib keldi. Darvishalini dastlab kechirgan podshoh, oradan olti oy vaqt o'tmay, kelib-kelib Mir
Alisherga uni Balx shahri qal'asiga qamashni buyurdi.
Tahqirlangan shoir necha marta azm qilgan ishi — saltanat
tashvishidan etak yigʻishtirgan kunlari ustozi surishtirib
qoldi.

— Bir gap eshitdim, boisi ne erur?

— Inson jinsi suhbatidan bezdim, hazrat, boisi shuldir, — dedi Mir Alisher.

Jomiy unga bir muddat oʻychan boqdi-da:

— Sen inson deb kimlarni xayol qilding, qani, ularni
bizga ko'ʻrsat-chi? — dedi.

Oʻshanda saroy hayotidan chetlatgani uchun tanbeh
kutgan Mir Alisher bu gapni eshitib, xotirjam boʻlgan edi.
Mana, sakkiz yildan oshdiki, ustozi yoʻq, doʻsti yoʻq.
Mana, sakkiz yildirki, uning dil ragʻbatini tinglaydigan
inson yo'q...

Uning gurung asnosida birdan qattiq xayol surib qolishiga oʻrgangan davradagilar sukut saqlashardi. Mir
Alisherning bu odati Hiriydagi har bir kishiga ma'lum edi.
Shogirdi boʻlmish Xondamirning: “Amir bunday damlarda
bizni zaminda qoldirib, samovotdagilar bilan suhbat
quradilar”, — degan soʻzi mashhur edi.

Mir Alisherning qaytib yerga tushganini sezgan
davradagilar bir-birlariga qarab olishdi. Shoir gapni kelgan
joyidan boshladi:

— Ha, bu niyat hazrati Mahdumi Nuran muborak safardan qaytgan damdan xotiramga tinchlik bermaydir. Ammo
har safar shu maqsad tomonga yoʻnalish niyatida hozirlik
koʻra boshlasam, Sohibqiron mone boʻldilar. Har safar bu
monedan ranjimay, boʻynimni egdim. Bul safar oʻzlari yoʻl
farmoniki berdilar, oʻzimiz ham safar tadoriki uchun katta
mablagʻ sarfladik...


www.ziyouz.com kurubxonasi

Shunday boʻlsa-da, “Moʻminlar qalbiga shodlik kiritish
butun insonlar ibodatidan xayrlidir”, — degan soʻz mulohazasi bilan sizdek ulugʻlar iltimosini qabul qilurmiz va
fuqarolar manfaati uchun bu navbat ham oʻzimizni bu
istakdan qaytarurmiz.

Davradagilar xursand boʻlib, duo va hamd-u sano
aytishga ogʻiz ochdilar. Soʻng poytaxt mudofaasini
uyushtirish borasida zarur tadbirlar maslahati boʻldi. Eng
avvalo, Badiuzzamon mirzo huzuriga elchi joʻnatish ma'qul
deb topildi.

Ertasi kuni elchi yoʻlga chiqdi. Badiuzzamon mirzo
elchiga: “Agar otamiz Sohibqiron Sulton Balx viloyati va
Amudaryodan Murgʻobgacha boʻlgan joylarni mening
iligimga topshirsalar, nomimiz xutbada tilga olinsa, qoʻlimizga qilich tutmasmiz”, — dedi. Bu orada jadal yoʻl
bosgan Sulton Husayn mirzo qoʻshini ham dorulsaltanatga
yaqinlashib qolgan edi. Ammo podshoh qoʻshini mirzo
qoʻshiniga qaraganda juda oz edi. Vujud uchun sogʻlom
koʻngil zarur boʻlganidek, mulk uchun sogʻlom podshoh
kerak. Sulton Husayn Boyqaro esa aslan iligi toʻq va kuchli vujudini may ichish ila erta qaritgan edi. Garchi u bir
yilcha burun Mir Alisherbekka: “Hali qilich chopqillashga
zo'rman”, — deb maqtangan boʻlsa-da, qarilikning har
dami qattiq deganlaridek, oradan oʻtgan vaqt oʻz ishini qilgan, endi podshoh bundan buyogʻi uchqur va oʻynoqi tulporga minib jang qilishga yaramas, Hirotga ham taxtiravonda kelgan edi. Shu paytgacha Badiuzzamon mirzo
necha marta unga qarshi bosh koʻtargan boʻlsa, har safar
Sulton Husayn oʻgʻlining ta'zirini boplab berib qoʻydi.
Mana endi otasining qarilik zaifligini oʻz yigitlik kuchqudrati deb bilib, Hirot darvozalariga qadar qoʻshin tortib
kelishga jur'at qildi. Sulton Husayn Boyqaro na podshohlikka, na sarkardalikka qobiliyati boʻlgan toʻngʻich oʻgʻlini
bundan soʻng qilich zoʻri bilan yengmogʻi mushkulligini
botinan anglardi. Shu bois Mir Alisher bergan maslahatga
quloq solib, Badiuzzamon tilagan viloyatlarni berishga
majbur bo'ldi. Saltanatning deyarli yarmi iligiga oʻtgan
Badiuzzamon mirzo endi qariyb podshoh edi, xutbada otasi
bilan bir qatorda uning nomi ham yodlana boshladi.

Ammo hali shahzoda Muhammad Husayn mirzo
g'avg'ʻosi tinchimagan edi. Otasi ogʻasiga qilgan marhama

www.ziyouz.com kurubxonasi

tini ojizlik deb bilgan shahzoda aql jilovini yoʻqotib
qoʻydi. Oldingi gal podshoh poytaxt tashvishida uning
isyonini daf etolmay, qaytib ketishga majbur boʻlgan edi.
Alamazada Sulton Husayn Boyqaro yana Astrobodga qarab
joʻnadi. Shahzoda otasining juda qattiq gʻazabga to'lib
kelayotganini va ogʻasi Badiuzzamon mirzoga boʻlgan
alamini ham undan olajagini anglab, qoʻrqib ketdi.
Birinchi toʻ“qnashuvdanoq, ahvoli chatoq boʻlishini sezgan
shahzoda otasi huzuriga elchi joʻnatib, tavba qildi. Sulh
xabarini eshitgan Mir Alisher Navoiy ham yosh boladek
quvondi. Koshki, bu soʻnggi isyon boʻlsa-yu, saltanatda
xotirjamlik choʻksa. Yoʻllar tinch, xavf-xatarsiz, shaharlar
farxunda va toʻq, fuqarolar hamjihat boʻlsa...

Qari shoir ushalmagan orzusini oʻyladi. Nahotki, orzusi
armonga aylansa? Endi haj azimati qilmoqqa soʻnggi kunlar battar yomonlashgan sogʻligʻi yoʻl bermasligini angladi.
Angladi-yu, Makkaga borurmiz, deb umid tizginini uning
eshigiga ilganlar, unga hamroh boʻlish maqsadida taraddud
koʻrib yurgan faqir-u bechoralarni haj yoʻliga chorlab,
butun harajatni oʻz ustiga olishni bildirdi.

Bir necha kundan keyin Hirotdan chiqqan karvon
Nishopur yoʻli orqali magʻrib tomon yoʻnaldi, karvon
boshida yoʻrgʻalab borayotgan eshakka mingan Xazon
laqabli qari darvesh shahar darvozasidan chiqqach, toʻxtab
hazrati Mir Alisher haqiga uzoq duo qildi-da, soʻng shoirning muborak safar ishqida bitgan baytlarini ishtiyoq bilan
kuylab yoʻlga tushdi.

Menikim, bu savdo nizor ayladi,
Havas ilgida beqaror ayladi.

Ne imonki, topqay qaroru sukun,
Birovki, bu fikr etgay oni zabun.

Urarman qadam toki borgʻuncha gom,
Ki, boʻlgʻay, muyassar menga ushbu kom.

Agar boʻlsa bu yoʻlda umrum talaf,
Chu bu yo`ldadir ul ham erur sharaf.

Va gar boʻlsam o“z nomima bahramand,
Zihi mulki jovidu baxti baland...


www.ziyouz.com kurubxonasi

Karvonni kuzatishga chiqqan Mir Alisher shahar darvozasiga yetdi-yu, ortiga qaytdi. U goʻyo shahar darvozasidan chiqsa, oʻzini toʻxtatolmay karvonga qoʻshilib ketadigandek holatda edi. U mahzun kayfiyatda Unsiyaga qaytdi
va “Vaqfiya”ni varaqlab, koʻngil bayoni bitilgan satrlarni
shivirlab oʻqiy boshladi. “Emdikim hayotim gulshanining
bahori xazonga yetishdi va gulshanda ochilgʻon yigitlik
gullari toʻkila kirishti. Savzasi tabiat havosi burudatidan
oqardi va lolasi quhulat sovuq nafaslaridan sarg'ʻardi, sunbuli serobi marg'ulalaridan tob ketti va niholi sarbalandi
ajal sarsaridan fano tufrogʻiga yiqilurgʻa yetti. Ul hazratning bir muabbad davlatidan va ra'fe himmatidan
koʻnglumga kechmagan komlarga komgor boʻlubman va
tushimga kirmagan maqosidga iqtidor topibman. Ikki orzu
rishtasidan o'zgakim, girihi ko'nglum pardasidin yechilmadim va ikki murgʻunchasidan oʻzgakim, tuguni jonim
gulshanidin ochilmadi.

Ammo umidim uldurkim, bu ikki umidim mevasidin
dog'i borumand va murodim budurkim, bu ikki murodim
gavharidin dogʻi sarbaland boʻlgʻaymen va bu orzumandlig'
xor-xorining tikani koʻnglumda sinmagʻay va bu murod
gavharining yog'ini qatradek tufroqqa eltgaymen...

... Bu mazkur boʻlgʻon ikki orzudin biri muborak safardurur...”

Shu satrga yetdi-yu, Mir Alisherning boʻgʻziga tosh
tiqilgandek boʻldi, beixtiyor koʻzlari namlandi. E voh, bu
orzusi armonga aylandi.

Navoiy, Ka'ba zikrin qo`yki, biz dayri fano istab
Zohabno vodiyal — maqsad, vojadno mohuvan — maqsud...

Botin va alamli oʻyga botgan keksa shoir Shayx Moʻmin
Sheroziy haqida bitilgan rivoyatni esladi. Emishkim, Ismoil
Dobbos ismlik kishi haj niyatida yoʻlga chiqib, Sherozga
yetmish. Bir masjidga kirsa, Shayx Moʻmin Sheroziy
hirqasini yamab oʻtirganmish. Ismoil Dobbos unga salom
berib, hol-ahvol surishtirgan ekan, Shayx Moʻmin: “Ne
niyating bor!”, — deb soʻrabdi. Ismoil Dobbos: “Haj niyatim bor!” deb javob beribdi.

Mo'min yana soʻrabdi: “Onang bormi?”. “Onam bor”,—
debdi Ismoil Dobbos. Bu javobni eshitgach, Shayx Moʻmin


www.ziyouz.com kurubxonasi

Sheroziy qoʻlidagi xirqasini chetga qoʻyib, aytibdi. “Onang
huzuriga bor, unga mulozamat qil!”. Bu soʻzi suhbatdoshiga yoqmaganini payqab, yana aytibdi. “So'zim yoqmadimi,
ey, Ismoil Dobbos! Men ellik marotaba bosh yalang-u,
oyoqyalang, biror-bir hamrohsiz haj qildim. Mana shu
hajlarim savobini senga berdim. Sen onang koʻngli shodligini menga ber!”

Mir Alisher har gal bu rivoyatni eslar ekan, koʻksi
qalqib ketardi. Bu gal ham shunday boʻldi. “Bechora onam
tirik boʻlsayki, mulozamat qilib, koʻnglini shod etsam”, —
deb oʻylardi u. Ammo nogohoniy bir fikr dilini ravshan
etdi. “Yoʻq, yoʻq, mening onam bor. Onam menga til va dil
bergan turkiy xalqim, shu ulugʻ millatim. Koshki uning
dilini shod etsam, umrim bitguncha uning xizmatida
boʻlsam...”

1990.


www.ziyouz.com kurubxonasi

XALQ ICHRA BOʻ`LGINU,
HAQ ICHRA BOʻ`LGIN

 

www.ziyouz.com kurubxonasi

X-XV asrlar orasidagi besh yuz yillik davr
Movarounnahrning gullagan mavsumi boʻldi. Shu davr
ichida turk dahosi oʻtmish xazinasi ustida yuksalib,
betakror bir ochun yaratdiki, bu ganjinai hikmat shuuri
asrlar osha yuraklarimizni yoritmoqda, imonimizga quvvat
bagʻishlamoqda. Abu Rayhon Beruniy, Abu Ali ibn Sino,
Muhammad al-Xorazmiy, Ahmad al-Fargʻoniy, Abu Nasr
al-Farobiy, Abu Mahmud Xo'jandiy, Xoja Ahmad
Yassaviy, Mahmud Qoshg'ariy, Ahmad Yugnakiy, Amir
Temur, Xoja Ismoil Buxoriy, Mirzo Ulugʻbek, Alisher
Navoiy, Bobur mirzo, Ali Qushchi, qolaversa, har birining
nomi tarix varaqlariga abadiy muhrlangan samarqandiylar,
buxoriylar, nasafiylar, xorazmiylar, termiziylar, xoʻjandiylar, shoshiylar, farg'oniylar, turkistoniylar, margʻinoniylar — barchasi oltin davrning bezagi boʻldilar.

Bu oliynishon davrning eng buyuk siymolaridan biri
Xoja Bahouddin Naqshband hazratlari edilar.

Hech bir voqea sababsiz boʻlmaganidek, daholarning
tugʻilishi va kamolga yetmogʻi ham ma'lum asosga
bogʻliqdir. Islomiyat vujudga kelishi bilan uning zaminida
dunyoga kelgan tasavvuf ta'limoti taraqqiyotida Turkiston
farzandlarining xizmati beqiyos boʻldi. Xoja Hakim atTermiziy, Xoja Abubakr Varroq Termiziy, Shayx Abu
Mansur al-Moturidiy as-Samarqandiy, Xoja Abdulloh
G'ijduvoniy, Xoja Ahmad Yassaviy, Abu Turob anNaxshabiy, Shayx Najmiddin Kubro, Xoja Abdulholiq
Gʻijduvoniy, Xoja Ali Romitaniy, Shayx Majdiddin
Bagʻdodiy, Shayx Sayfiddin Boharziy kabi siymolar ilohiy
ma'rifat yoʻlining rahnamolari boʻldilar. Xoja Bahouddin
Naqshband dahosi, eng avvalo, Allohning nazari va mana
shu nomlari sanalgan donishmandlar hikmati bilan yorishdi va jilvalandi.

Tarjimayi holi va tarbiyasi

Muhammad ibni Muhammad Buxoriy — Xoja
Bahouddin Naqshband 1318-yili Buxoro yaqinidagi Ko'ʻshki

www.ziyouz.com kurubxonasi

Hinduvon manzilida dunyoga keldi. Rivoyat qilishlaricha,
Xojagon silsilasining ulugʻ peshvosi Xoja Muhammad
Boboyi Samosiy Koʻshki Hinduvondan oʻtayotib: “Bu yerdan bir mardning isi kelmoqdaki, Koʻshki Hinduvon Qasri
Orifon boʻlgʻusidur!” deb bashorat qilgan ekanlar. U kishi
qishloqqa yaqinlashganlari sayin bu hid kuchayib borgan
va bir oʻgʻlon dunyoga kelgan, bu Xoja Bahouddin
Naqshband ekanlar. Xoja Bahouddinning bobosi goʻdakni
Xoja Samosiy qoshiga olib keldi. Xoja Samosiy: “Bu
oʻgʻlon bizning farzandimizdur va biz uni qabul qildik”, —
dedilar. Soʻng oʻzlariga ergashgan as'hoblariga aytdilarki:
“Bu oʻsha men hidini sezgan oʻgʻlondur, ogoh boʻlingkim,
kun kelib, u bu roʻzgʻor (tariqat) muqtadosi boʻlgʻusi!”,
Goʻdakni qoʻlga olib, muborak nafaslari bilan uni qutlagan
Xoja Samosiy birinchi xalifalari boʻlmish Amir Sayid
Kulolga qarab: “Bizning farzandimiz Bahouddindan
shafqat va tarbiyatni darigʻ tutmagil, aksincha boʻlsa, seni
sohibi hol qilmagayman", degan ekanlar. Hazrat Amir
Kulol ham ta'zim bajo keltirib: “Gunoh qilsam, mard
emasman!” deb aytibdilar.

Xoja Bahouddin murgʻaklikdan ilmga mashg'ul
boʻldilar, yetti yoshda Qur'onni yod bildilar. Buyuk
Shayxlardan Abulhasan Nuriy: “Tasavvuf na rusumdur, na
ulum (ilmlar), balki ehtiyojda, mujohada Charakat) bila
qoʻlga kiritmoq mumkin edi, agar ilm boʻlganida ta'lim
bila hosil qilinardi. Alloh mulkiga na rusum, na ilm bilan
kirib boʻlmas”, — deb aytganlari yuzasidan xulosa qilsak,
yosh Bahouddin tugʻilgan onidan vujudida uygʻongan
ehtiyoj va tugʻma darvishligi (faqiri zotiy) sababidan yoshlikdan soʻfiy yoʻliga bogʻlandi. U Buxorodayoq Xoja
Abdulxoliq G'ijduvoniy ruhiyatidan tarbiya topadi
(Oʻtgan zotlar ruhiyatian tarbiya olgan soʻfiylarni uvaysiy
derlar). Hazrati Xoja Naqshband tarbiyasi haqida naql etuvchi bu hikoyat buning icbotidir:

“Bahouddin Naqshband deydilarki, bir kecha hol darajasiga tushishimning dastlabki paytlarida, jazabot gʻalaba
qilib, Buxoroning tabarruk zotlari mozorlaridan biriga yetdim. Har bir mozorda chirogʻ koʻrdim. Chirogʻlar yondirilgan, ichida yogʻi toʻla va piliklar yogʻ ichinda. Piliklar
yogʻdan chiqib, ravshanroq yonishi uchun ularni ozgina
harakatga keltirish kerak cdi. Oxirgi mozorda qibla tomon

www.ziyouz.com kurubxonasi

ga mutavajjih boʻlib oʻtirdim. Shunda g'oyibdan bir hol
zohir boʻldi. Mushohada qildim va koʻrdimki, qibla devori
ochilib, buyuk taxt paydo boʻldi. Taxt oldiga yashil parda
tortilgan, atrofida jamoat o'tiribdi. Ularning orasidan Xoja
Muhammad Boboni tanidim va bildimki, ular marhumlar
ekanlar.

Jamoat ichidan biri menga dedi:

— Taxtda Abdulxoliqdirlar. Bu jamoat esa ul zotning
xulafolari.

Soʻngra u jamoat ahlining har biriga ishorat qilib dedi:

— Xoja Ahmad Siddiq, Xoja Avliyoi Kalon, Xoja Orif
Rivgariy, Xoja Mahmud Anjir Fagʻnaviy, Xoja Ali
Romitaniy (qadasallohu taolo arvahahum).

Xoja Muhammad Boboga yetganidan soʻng:

— U kishini hayotlik chogʻlarida koʻrgansan. Sening
shayxingdirlar, senga boʻrk berganlar va karomat qilganlarki, keladigan balolar sening barakoting ila yoʻqolur, —
dedi.

Shu payt jamoat dedi:

— Quloq tutib tinglagin, ulugʻ Xoja Abdulxoliq
Gʻijduvoniy senga soʻzlaydilar. Haq taolo suluki yoʻlida
ulardan senga chora yoʻqdir.

Jamoatdan iltimos qilib dedim:

— Hazrat Xojaga salom bersam va u zotning muborak
jamollariga musharraf boʻlsam.

Pardani oldimdan koʻtardilar. Nuroniy pirni koʻrdim.
Salom berdim.

Javob berdilar. Shu vaqt Xoja Abdulxoliq Gʻijduvoniy
haqiqat yo'lining avvali, o'rtasi va oxiriga taalluqli
soʻzlarni bayon etdilar:

— Bunda koʻringan chiroqlar sendagi iste'dod va
qobiliyatga ishorat va bashoratdir. Ammo piliklar ravshanroq yonishi va sirlar namoyon aylashi uchun bu iste'dod
piliklarini harakatga keltirish lozimdir.

Yana Abdulxoliq Gʻijduvoniy aytdilar va mubolagʻa
qildilar:

— Barcha ahvolda qadamni amru nahyi qoidasiga
qo'ygil, azimat birla amal qil, sunnatni bajo keltirgil,
ruxsat va bid'atlardan yiroq boʻlgin, Mustafo sallolohu
alayhi vasallam hadislarini oʻzingga peshvo qil va u kishining muqaddas as'hoblaridan boʻl.


www.ziyouz.com kurubxonasi

Ular yana dedilar:

“Bundan soʻng Nasafga yuz tutgin, Amir Kulol xizmatlarida boʻlgin.

Ularning aytganlaricha, Nasafga — Amir Kulol xizmatlariga yetdim. Amir Kulol iltifotlar qildilar va lutflar
koʻrgizdilar. Menga zikr talqin qildilar, nafy (yoʻqlik) va
isbot tariqati ila xufiya yoʻli bilan mashgʻul etdilar. Men
haqiqatda ma'mur boʻlganim uchun amal va azimatda
aloniya zikri bilan shugʻ“ullanmadim...”

Amir Kulol oʻz as'hoblari bilan aloniya zikriga
mashgʻul boʻlgan vaqtda, Xoja (Naqshband) turib u yerdan
ketganlar. Bu as'hobning xotiriga ogʻir botsa-da, Xoja
parvo qilmas, bu maqomda ularga taqlid qilmas ekanlar.
Ammo Amir Kulol xizmat va mulozimatlaridan biror
daqiqa ham qolmas, hamisha u kishining iroda ostonalariga
taslim boshini egib, u zotdek boʻlishga harakat qilar ekanlar.

Amir Kulolning Xojaga boʻlgan iltifotlari kundan
kunga oshib borgan. Bir kun Amir Kulolning as'hoblari
xilvatda Xoja Naqshbandning qusur va nuqsonlarini ochdilar. Amir Kulol bu xilvatda to butun as'hob — kattadan
kichikkacha besh yuzdan ortiq kishi Suxoriy masjidiga
yigʻilmaguncha hech narsa demadilar. Har kim (masjid
qurilishida) bir ish bilan shugʻullanardi. Loy ishini tugatganidan soʻng, as'hoblari Amir Kulolning oldiga keldilar.
Shu vaqtda Amir Kulol ularga yuzlanib dedilar:

— Sizlar farzandim Bahouddin haqida yomon gumonlar
qilib xato qilgansizlar. Uning ba'zi holatlarini qusurli amal
deb bilgansizlar. Haq Subhona nazari uning butun
borligʻini qamrab olgandir. Haq taolo bandalarining nazari
tobe'dir va nazar qilish darajasida undan maqbuli va ixtiyorlisi yoʻqdir.

Keyin gʻisht tashish bilan band boʻlgan hazrat Xojani
talab etib, yig'ilganlar oldida u kishiga yuzlanib dedilar:

— Farzandim Bahouddin, sizning nafasingiz oʻrniga
Xoja Muhammad Bobo nafaslarini qoʻydim. U kishi aytgan
edilarki: “Tarbiyatda sening haqqingga nimaniki oʻrniga
keltirgan boʻlsam, sen hammasini xato qilmasdan farzandim Bahouddin haqqiga qoʻy”. Men shunday qildim.

Amir Kulol oʻzlarining muborak koʻkraklariga ishorat
qilib aytdilar:

— Siz uchun boʻstonni quritdik. Sizning ruhingiz qushi


www.ziyouz.com kurubxonasi

bashariyat bayzasidan olamga chiqdi. Ammo sizning himmat qushingiz balandga parvoz etguvsidir. Endi sizga
ijozat. Har yerdaki maqomingizga bir boʻy yetsa, turkdanmi, tojikdanmi, uni talab eting. Talabgorlikda himmatingizga yoʻl oching.

Hazrat Xoja Bahouddin Naqshband aytdilarki, hazrat
Amir Kuloldan bu nafas zohir boʻlganidan soʻng, bizning
ibtidomiz boshlandi. Bildikki, agar shu tarzda tobe'lik qilsak balolardan yiroq va salomatlikka yaqinroq boʻlurmiz”.

Xoja Bahouddin Naqshband ustozidan ijozat olganidan
soʻng Piri Turkistoniy — Xoja Ahmad Yassaviyning avlodidan boʻlmish Qusam shayx huzuriga bordilar va uning
qoʻlida uch oy tahsil oldilar. Uch oydan soʻng Buxoroga
qaytdilar. Rivoyat qilishlaricha, “andin soʻngra har qachon
Qusam shayx Naxshabdan Buxoroga kelur erdi, xoja
Bahoudding'a mulozamat qilurlar erdi. Shayx debturki:
“Bu nav' talabgorlikki, senda koʻrubmen, toliblardin hech
qaysida koʻrmaymen”.

Bir kuni Xoja Naqshband tushlarida Xoja Ahmad
Yassaviy shogirdlaridan boʻlmish Hakim Ota — Sulaymon
Baqirgʻoniyni koʻrdilar. Hakim Ota Xoja Bahouddinni bir
kishiga suporish qiladilar. Hazrat koʻrgan tushlarini buvilariga aytganida, keksa kampir: “Ey farzand, senga turk
mashoyixidin nasibe boʻlgʻusidur”, — dedi.

Bir kuni bozor aylanib yurgan xoja tushida koʻrgan
odamni koʻrib qoladilar, odamlardan uning otini surishtirsalar, “Xalil” deb aytadilar. Shu kuni ular uchrashadilar.
Xoja Bahouddin naql qiladilarki: “Ul darvish qoshidin
birov kelib meni tiladi. Kuz ayyomi erdi. Bir pora meva
oldim. Chun tiladimki, ul voqeani (tushni) anga izhor qilgaymen. Aytdiki, ulcha sening xotiringdadur, bizga ayondur. Bayon qilmoq hojat emas. Mening holim oʻzga boʻldi.
Koʻngil mayli aning suhbatigʻa koʻp boʻldi va aning suhbatida shigarf ahvol va gʻarib va ajib nimalar mushohada
boʻlur erdi andin”.

Xoja Bahouddin Xalil Ota xizmatida olti yil boʻldilar.
Shundan keyin Xalil Ota Chingizxon avlodlaridan boʻlmish
amir Yasovur oʻgʻlonning farzandi boʻlganlari uchun
Chigʻatoy xoni Tarmasharinxon oʻlimidan soʻng boshlangan toj-u taxt kurashlariga aralashadi va Movarounnahr
hokimiyatini egallaydi. Yana olti yil davomida darveshdan
chiqqan sulton xizmatini qilgan Xoja Bahouddin oxir-oqi

www.ziyouz.com kurubxonasi

batda ustozining toj-u taxt Шге ра berilib, zulm yoʻliga
oʻtganini koʻrib, undan koʻngil uzib, Buxoroga qaytadilar.

Shundan keyin Xoja Naqshband ikki marotaba hajga
bordilar. Ikkinchi safarida yoʻlda Xoja Muhammad Zohid
Porsoni uchratadilar Xoja Muhammad Porso Nishopur
tomonga, Xoja Bahouddin esa Hirotga yoʻl oladilar. Xoja
Hirotga kelib, shayx Zayniddin Abu bakr Toyibodiy (Amir
Temurning piri, 1389-yilda vafot qilgan) bilan muloqot
qiladilar va uch kun shayx huzurida yashaydilar. Soʻng
Nishopurga borib, Xoja Muhammad Porsoni olib, hijozga
joʻnaydilar. Hajdan qaytib, bir necha muddat Marvda
istiqomat qiladilar.

Shundan keyin umrlarining oxirigacha, Xoja
Muhammad Boboyi Samosiy bashorati oʻng kelib, Koʻshki
Hinduvondan Qasri Orifonga aylangan ona qishlogʻida
yashagan Xoja Bahouddin Naqshband hazratlari hijriy 791
(milodiy 1318— 1389-yillar) yilda vafot etgan.

Xoja Ali Domod — Xoja Bahouddin as'hoblaridan edi,
naql qiladilar:

“Hazrati Xoja og'ir bemor erdilar va alarning ishoratlari birla bir qabr tayyor qilib, oldilariga keldim va:
“O'zlaridan keyin kimni irshod masnadiga tayinlarkanlar?”
deb xotiramdan oʻtkazdim. Eshon boshlarini koʻtarib:
“Suxan oʻshalkim, Hijozga borayotib, yoʻlda aytib erdim,
har kim meni orzu qilsa, Xoja Muhammad Porsoga nazar
qilsin”, dedilar va boshqa kuni vafot etdilar”.

Xoja Alouddin Gʻijduvoniy naql qiladilar:

“Hazrat oʻlum toʻshagida yotganlarida boshlarida
“Yosin” surasini oʻqiy boshladim. Uni xatm qilgan erdim,
eshonda shunday nur paydo boʻldikim, darhol kalima
oʻqishga kirishdim. Shu bilan eshonning nafaslari yetmish
uch yoshda toʻxtadi. Va ul kishi vafot tarixiga ushbu marsiya keldi:

Raft shohi Naqshband, on xojai dunyovu din,
On ki, bud shohi rohu din, davlat, millatash.

Maskani ma'von chun bud Qasri Orifon,
“Qasri Orifon”ni sabab omad hisobi rixlatash.


www.ziyouz.com kurubxonasi

Shogirdlari va ulug“ izdoshlari

Xoja Bahouddin Naqshband tariqat yoʻlida koʻp zabardast shogirdlar tayyorladilar. Shulardan eng mashhurlari:
Xoja Alovuddin Attor, Xoja Muhammad Porso, Xoja
Muhammad Fagʻnaviy, Xoja Musofir Xorazmiy, Xoja
Alouddin G'ijduvoniy.

Xoja Bahouddin asos solgan naqshbandiya tariqati vaqt
oʻtib, tasavvufning eng ulugʻ va mashhur silsilasiga
aylanib, Movarounnahr chegarasidan chiqib, Hindiston,
Eron, Iroqu Shom, Koshgʻar oʻlkalarida ham qaror topdi,
vaqt oʻtib yurtimizda va nomlari tilga olingan hududlarda
naqshbandiya rivojiga hissa qoʻshgan donishmand siymolar
dunyoga keldi. Shulardan eng dongdorlari: Mavlono
Ya'qub Charxiy, Xoja Ahrori Valiy, Darvish Muhammad,
Xojogi Amkanakiy, Xoja Muhammad Boqiy, Shayx
Sayfiddin, Shoh Abdulloh Dehlaviy, mavlono Sa'diddin
Qoshg'ʻariy, Shayx Xovandi Tahur, mavlono Muhammad
Qoziy Odamulloh, Xojogi Ahmad Kosoniy Dahbediy,
Sayid Poshshoxoja, Abdurahmon Jomiy...

Tariqatdagi shaxsiyati

Xoja Bahouddin Naqshband hazratlari Xojagon silsilasining Xoja Abdulxoliq Gʻijduvoniy kashf etgan sakkiz
(Hush dar dam. Nazar ba qadam. Safar dar vatan. Xilvat
dar anjuman. Yodkard. Nigohdosht. Bozgasht. Yoddosht.)
aqidasiga oʻzining yana uch aqidasini qoʻshadilar. Shu
tufayli Xojagon tariqati zamirida yana bir oqim —
Naqshbandiya (Birinchisi Yassaviya edi) paydo boʻladi.
Xoja Bahouddin ilova talabotlar quyidagilar edi:

1. Vuqufi zamoniy. Bu qoida haqida Faxruddin Ali asSafiy “Rashahot”da shundoq yozadi: “Banda hamisha oʻz
ahvolidan voqif boʻlmogʻi lozim, toki har bir sifat oʻzgarishi (zamonida) bandaning holi nechuk kechadi, mavjibi
uzr” — bu soliq oʻz umrining har bir daqiqasini yaxshilik
yoki yomonlik bilan oʻtganini hisob-kitob, nazorat qilib
yashamog£"ini bildiradi.

2. Vuqufi adadiy. Hazrat Bahouddin Naqshbandning
oʻzlari aytganlaridek, adadga (songa) rioya qilish qalbiy
(xufiya) zikr asnosida zokirni fikr oʻzgarib ketishidan yoki
parishonxotirlikdan saqlaydi.


www.ziyouz.com Кигибхопа5

3. Vuqufi qalbiy. Hazrat Xoja Bahouddinning oʻzlari
aytganlarkim, vuqufi qalbiy dilning har lahzada Alloh
taologa ogoh va hozir, Alloh taolo tomonga tayyor va
omoda boʻlib turishidan iboratdir.

“DAST BA KORU DIL BA YOR”. Asl soʻfiy dunyo va
uning boyligini tark etgan kishidir. U bu dunyoda hech
kimga va hech narsaga bogʻliq emas. Bu — faqrlik tuygʻusi
bilan yashashdir. Faqrlik tuygʻusiga ega inson na birovga
banda-yu, na birovga xoʻja, u yolgʻiz Allohga banda, u
yolgʻiz Allohga ehtiyoj sezadi. Xoja Bahouddin shu sabab
aytadilarki:

Hech mone-yu hechi mo kam ne,

Az payi hech hechi mo gʻam ne.
Janda bar pushtu, pusht — goʻriston,
Gar mirem mo hech motam ne.

(Bizning hech narsamiz yoʻq, lekin hech narsadan
kamimiz yoʻq. Oʻsha “hech”, ya'ni narsa ketidan yugurib,
gʻam-tashvishda ham emasmiz. Egnimizda janda, orqamizda goʻriston, agar o'lsak, hech bir motam ham kerak emas).

Hamma narsadan voz kechish, oxir-oqibatda oʻzlikdan
kechish — soʻfiya maslagi mana shu. Boyazid Bistomiy
aytganlarki: “Oʻzingdan oʻtding, (Allohga) yetding!”.

Bu dunyo ho-yu havasi, chiroyli narsatar, shirin yemaklari, maishatini tark etgan, yolgʻiz Alloh degan soʻfiy, Xoja
Bahouddin nazarida, faqat mehnati bilan halol luqma topib
kun kechirishi kerak boʻlgan. “Kosib Allohning do'stidir”
hadisiga amal qilgan soʻfiylar e'tiqodiga koʻra, biror kasb
ortidan topilgan non halol hisoblangan, “luqma hilliyatti”,
ya'ni luqmaning halolligi shu yoʻl bilan ta'minlangan.

Shu sababdan Xoja Bahouddinning yana bir koʻrsatmasi
boʻyicha, naqshbandiya kishilari biror kasbga ega boʻlishlari shart boʻlgan. Tarixdan ma'lumki, naqshbandiya paydo
boʻlmasdan oldin ham juda koʻp soʻfiylar shu aqidaga amal
qilganlar. “Nasoyimul muhabbat”da keltirilishicha,
“Shayxulmashoyix shayx Abu Sayid Xarroz — etik tikuvchi, Shayx Muhammad Sakkokiy — pichoqchi, Shayx Abu
Hafz Haddod — temirchi, Shayx Abubakr Habboz —
novvoy, Shayx Abulabbos Omiliy — qassob, Shayx
Abulhasan — zargar, Shayx Banon — hammol boʻlganlar.
Hazrat Navoiy yozganlaridek, “kimxo naqshini bogʻlamoq

www.ziyouz.com kurubxonasi

qa mashhur” boʻlgan Xoja Bahouddin Би aqidani oʻz
tariqati uchun zarur shartga aylantirdi. Shu jihatdan
naqshbandiya tariqatining negizini asosan hunarmandlar
tashkil etardi. Bu tariqat tarki dunyochilikni rad etdi va
uning shiori “Dast ba koru dil ba yor”, ya'ni “Qoʻl ishdayu, dil ishqda — Ollohda” boʻldi.

Adabiyotlar

Xoja Bahouddin Naqshband ahvolu osori haqida Xoja
Muhammad Porsoning “Maqomati Xoja Bahouddin”,
Abulhasan Muhammad Boqiyning “Maqomati Bahouddin”,
mavlono Ya'qub Charxiyning naqshbandiya tarixi va
peshvolariga bagʻishlangan “Risolai muxtasar dar isboti
vujudi avliyo va maroqibi on” nomli asarlari mavjud.
Shuningdek, Abdurahmon Jomiyning “Nafahotul uns”,
Alisher Navoiyning “Nasoyimul muhabbat”, Faxriddin Ali
as-Safiyning “Rashahoti aynalhayot”, Hasanxoja Nisoriyning “Muzakkiri ahbob” va boshqa juda koʻp asarlarda
Xoja Bahouddin va uning izdoshlariga oid e'tiborli qaydlar
mavjud.

“Rashahoti aynalhayot”dan:

“Hazrat Amir Kulol soʻnggi betoblik chogʻlarida
as'hoblarini Xoja (Bahouddin Naqshband)ga itoatga
chaqirdilar. As'hob Amir Kulolga savol berdi:

— Hazrat, Xoja Bahouddin aloniya zikrida sizga tobe'lik qilmadi-ku.

Amir buyurdilar:

— U kishidan oʻtgan har bir amal qanday tarzda
boʻlmasun, ilohiy hikmat bilan boʻlur va u kishining ixtivori orada yoʻqdur...”

“Nasoyimul muhabbat”dan:

“Mavlono Jaliliddin Xolidiy hazratlaridan soʻrabturlarki, hazrati Xoja Bahouddinning va tariqining nisbati
mutaaxxir (oxirgi) mashoyixdin qaysi birning tariqig'ʻa
munosabati bor? Ul debturki so'z mutaqaddamin mashoyixdin va ming ikki yuz yildin ortiqdurki, bu nav' osori
valoyat (valiyligi) zuhuriki, hazrati Xojada Tangri taolo
inoyatidin voqe' bo'lubtur, tariqat mashoyixigʻ'a
mutaaxxirlardin hech kimga bo'lmaydur”.

“Nafahotul uns” dan:

“Hazrat Bahouddindan soʻradilar:


www.ziyouz.com kurubxonasi

— Tariqatingizning asosi nimada?

Aytdilar:

— Jamoat ichida xilvatda boʻlish; zohirdan xalq bilan
va botindan Haq taolo bilan.

Yana u kishidan soʻradilar:

.—- Sizning tariqatingizda zikri jahr, xilvat va samo'
boʻlurmi?

Dedilar:

— Boʻlmas.

Bir kishi hazratdan soʻradi:

— Sizning silsilangiz qayerga yetadi?

Dedilar:

— Kishi silsila birlan hech yerga yetmaydi.

Yana deganlar:

Bizning tariqatimiz suhbat, xilvatda shuhrat, shuhratda
ofat. Xayriyat jamiyatda va jamiyat suhbatdadir. Shart
shuki, bir-birlariga foydalari tegsa, bu yoʻl toliblarining
jam'i bir-biri bilan suhbat qursa, unda juda koʻp xayr va
barakat boʻlur. Umidimiz borki, mulozimat va mudovimat
ila haqiqiy iymon boʻlgay.

“Muzakkiri ahbob” dan: “Hazrati xojamiz (ya'ni Xoja
Bahouddin) farzandlik nazarini tariqat shayxi hazrat Xoja
Muhammad Boboyi Samosiydan topganlar. Zero, hazrat Mir
Kulol oʻshal Bobo (Samosiy)ning nafis nafaslari boʻyicha
alarni tarbiyat qilganlar. Hazrat Bobo tarbiyati esa Xojayi
Azizon Romitaniydan, alarning boʻlsa Xoja Mahmud Anjir
Fagʻnaviydan, alarniki Xoja Orif Rivgariydan, alarniki
hazrat Xoja Abdulholiq Gʻijduvoniydan, alarniki hazrat
Abu Yoqub Yusuf al-Hamadoniydan, alarniki esa imom
Muhammad G`ʻazzoliyning shayxi boʻlgan Abu Ali Formadiydan va alarniki Shayx Abulqosim Gurgoniydan hosil
boʻlgan. Abu Ali Formadiyning tasavvufdagi nasabi ikki
tomonlamadir: birinchisi uch vosita bilan hazrati Shayx
Junaydga va ikkinchisi Shayx Abulhasan Xaraqoniyniki esa
oriflar sultoni hazrat Abu Yazid Bastomiyga bogʻlanadi,
alarniki imom Ja'far Sodiqqa, alarniki otalari hazrat imom
Muhammad Boqirga, alarning padarlari hazrat imom
Zaynilobiddinga, alarniki hazrat otalari, shahidlar sayidi
imom Husaynga, alarniki esa hazrati amiral-moʻminin Aliga
va alarniki hazrati sayidi koinot, sayidi mukavvinot sallallohi alayhi vasallamga borib bogʻlanadi”.


www.ziyouz.com kurubxonasi

Naqshbandiya ahamiyati

“Dunyoning tinchligi va farovonligi, insoniyat kelajagi,
darhaqiqat, dono va oqil, pok niyatli odamlar faoliyatiga
bogʻliq. Ya'ni ilohiy poklik va nafosat, e'tiqod va tafakkur
bizni balo-qazodan qutqaradi, hayotni asrab-avaylab,
saqlab turadi. Tasavvuf oʻz usuli, haqiqat deb topgan yoʻli
bilan shu maqsad uchun kurashgan. Bu hayotbaxsh
ta'limotning peshvolari yaratgan asarlar, soʻfiyona ruhdagi she'r-u dostonlarni mutolaa qilar ekanmiz, yorugʻlikning
zulmga, xayrning sharrga, fayz-u kamolning nuqs-u noqislikka, kaltafahmlik va nodonlikka qarshi omonsiz jangiga
guvoh boʻlamiz. Tasavvuf shayxlari zulm va qorongʻilik
lashkariga qarshi ma'rifatni qurol qilib jangga kirgan
pahlavonlarga oʻxshab ketadilar. Ular Ka'ba deb ko'ngilni
tan oldilar, koʻngil ra'yiga yuradigan, dunyoni koʻngil
orqali biladigan va koʻngilga sig'inadigan odam —
Allohning sevgani, deb chiqdilar. Bu odamlar — jamiyatning tirik vijdoni edilar, kishilar ularga qarab hushyor tortar, dunyo behudaligidan oʻziga kelib, oʻz qalbiga, qilayotgan ishlariga razm solardilar, tavba-tazarru qilardilar.
Ularning af'olu a'moli insonlar diliga quvvat, koʻziga nur
bagʻishlagan. Tasavvuf, shu zaylda, insonni tarbiyalar, uni
shak va shubha, izlanish — qidirishlar yoʻlidan boshlab,
oʻz tiynati, o'z mohiyati haqida oʻylashga oʻrgatardi...”

Tasavvuf ilmining bilimdon tadqiqotchisi Najmiddin
Komilovning bu hayajonli mushohadasi “Naqshbandiya
ta'limotini nima uchun o'rganish kerak?” savoliga eng
xolis va e'tiborli javobdir. Qolaversa, islomiy oʻzlikka
qaytish, totalitarizm ta'sirida buzilgan ma'naviyatlarimizni
poklash, millatimiz ongini jaholat changalidan xalos
etish — Vatan istiqboli uchun tun-u kun qilinishi zarur
boʻlgan vazifalar ekanini tan olsak, jamiyatimizning mana
shu toʻxtamida axloqiy nizom, insonparvarlik yo'li
boʻlmish naqshbandiya ta'limoti bizga ob-havodek zarurdir.

Xoja Naqshband haqida naqllar
Xoja Bahouddin Naqshband xizmatlarini koʻp qilgan
Xoja Musofir Xorazmiy naql qiladilar:
“Bir kuni hamma ittifoq boʻlib rubob, qavvol (ashulachi), dafof (cholgʻuchi) hozir qilib, hazrat Bahouddin


www.ziyouz.com kurubxonasi

majlislariga kirdik. Hazrat hech narsa demadilar va suhbat
oxirida aytdilarki: “Biz bu ishni qilmaymiz va inkor ham
etmaymiz”.

Yana shu hurmatli xoja naql qiladilar:

“Hazrat Xoja Bahouddinga imorat bino etish jihatidan
mashgʻul edik. Hazratning jami as'hoblari imorat ila band
edilar. Xoja Muhammad Porso (Xoja Naqshbandning eng
ulugʻ shogirdlari) loy olib berar edi. Kun benihoya qizidiki, hazrat Bahouddin hammamizga biroz soyada dam
olishimizga ruxsat berdilar.

Hammamiz oyoq-qoʻllarimizni yuvib, soyaga borib biror
lahza uxlash harakatida be“ldik. Xoja Muhammad Porso
o'zini soyaga olib, loy oyoqlarini oftobro“yga uzatib uxladi. Men uygʻoq edim. Hazrati Xoja Naqshband kelib
hamma yotganlarni koʻzdan kechirib, Xoja Porso tomonga
oʻtdilar va uning loy oyoqlariga yuzlarini qoʻyib:

` “Xudovando, shu oyoqning hurmatiga Bahouddinga rahmat
qilgʻil!” dedilar.

Xoja Alovuddin G'ijduvoniyki, Xoja Bahouddinning
muridi edi, naql qiladilar:

“Men Xojani oxirgi bemorlik yostigʻida yotganlarida
oldilariga bordim. Menga boqib: “Alo, dasturxonga yaqin
kel, taomdan ye”, dedilar. Men bir-ikki luqma olib, dasturxonni yigʻib qoʻydim. Hazrat koʻzlarini ochib,
“Dasturxonni och, taomni ye”, dedilar. Yana ochib, birikki luqma oldim. Shunday qilib, dasturxonni toʻrt marta
yigʻib, toʻrt marta ochdim. Hazrat: “Taomni yaxshi yeyish
kerak, ishni ham yaxshi qilish kerak”, dedilar.

Yana shu muhtaram zot, naql qiladilar:

“Bir gal suhbatda oʻltirgan as'hoblar:” Hazrat qaysi birimizni oʻz oʻrinlariga tayin qilar ekanlar?” deb oʻyladilar.
Hazrat birdan ularga qarab: “Shu ahvolda nega menga
tashvish bergaysiz. Bu amr menga bogʻliq emas, agar
sizlarni Alloh oʻshanga ravo koʻrgan boʻlsa, uning hukmi
boʻladi”, dedilar.

Hazrat Mir Alisher Navoiy “Nasoyimul muhabbat” da
ushbu naqlni keltirganlar:

“(Hazrati Xoja Bahouddin Naqshband) debturlarki:
Hazrati Xojai Azizon (Xoja Ali Romitoniy) der emishlarki:
“Yer, bu toifaning ko'zida bir sufrachadur” va biz dermizki: “Tirnogʻ yuzichadur”.

Yana shunday naql qiladilar:


www.ziyouz.com Кигибхопа5

“Xoja Bahouddin asrandi qizlarini Xoja Alovuddin
Attorga nikohlab bergach, uni madrasadan olib, oʻz tarbiyalariga kiritibdilar. Bir kun hazrat kuyovi Alovuddinga
bir savat olmani berib, oyoqyalang Buxoro bozor va
koʻchalarida baland tovush bilan olma sotish maqsadini
bildirib yurishni buyurdilar. Uning bu amrini Xoja
Alovuddin bajonidil qabul qildilar. Oʻz birodarlarining bu
holda yurganida nomus qilgan ukalari Xoja Muborak bilan
Xoja Shahobiddin unga ta'na qildilar. Bu holdan xabar
topgan Xoja Naqshband Xoja Alovuddinga akalari doʻkoni
oldiga borib, baland tovush bilan savdo qilishni buyurdilar
va aytdilarki: “Har qanday mehnatning uyati yoʻq, kishi
taomni aziyat chekib, mehnat qilib yesa, oʻsha haloldur”.

Naql qilishlaricha, Xoja Bahouddin har doim majlislarda Xoja Alovuddin Attorni oʻz yonlariga o'tqazar va
mudom unga qarab-qarab qo'yar ekanlar. Bir kuni buning
ma'nosini Xoja Naqshbanddan so'raganlarida, hazrat: “Uni
oldimga o'tirgʻizishimning sababi shuki, mabodo uni boʻri
yemasin deyman, boʻri nafsdurki, uning oʻzida pinhondur”,
deb aytgan ekanlar.

1995.


www.ziyouz.com kurubxonasi

—— 9 . hu

BIBIXONIM QISSASI

YOKI TUGAMAGAN DOSTON

 

ELAS


www.ziyouz.com kurubxonasi

Hamma yuksak choʻqqiga
Chiqmoqni istar,

Lekin hech kim vodiyga tushib
Boqqisi kelmaydi oʻz yuragiga.

Dzyun TAKAMI.

Men yonib turgan chiroqqa qoʻlimni tutib:

“Qo'limni qancha tutib tursam, shu vaqt ichida uni
koʻrishga imkon bering”, — deb oʻtindim.

Ammo ular chiroqni oʻchirib: “Sen uni ko'rmaysan”, —
dedilar...

Vinsent VAN GOG.

1

Bogʻda bahor hukmron edi...

Siz, umringizda biron marta bogʻda yashab, bahor kirib
kelishini kuzatganmisiz?

Boshda tuni bilan tomda eriyotgan qor tomchilarining
dilga xush yoqadigan tovushi taraladi.

Hali bahor uzoq — Anhorning suvi kam, yer — sovuq,
maysalar — yer ostida, oʻt-oʻlanlar oʻsmaydi, gullar
ochilmaydi.

Soʻngra yer bug'lanib, bogʻda qushlar paydo boʻladi,
anhor suvi loyqalanib, koʻpaya boshlaydi-yu, dastlab
daraxtlar soyasi tushmagan yalangliklarda maysalar uchi
yer teshib, yashillanadi. Teraklar barg chiqarib, mayin
shabada esganda qush tilidek barglar shodasi shitirlay
boshlaganini eshitasan-u: “Mana, bahor ham kelibdi”, —
deb oʻylaysan. Tevarakka sinchiklab qaray boshlaysan:
momoqaymoqlar sap-sariq gul ochibdi, olchalar gullabdi.
Anhor boʻyida yalpizlar unibdi. “Evoh, — deysan shunda, — umr oʻtayapti, umr!”

Hademay butun bogʻ — dov-daraxtlar tevaragi, bogʻ
etagidagi jarning kungay beti, gʻarib kulbalar tomi barra
oʻtlar bilan qoplanadi. Barra oʻtlar ustiga koʻrpacha tash

www.ziyouz.com kurubxonasi

lab kitob oʻ'qiganingda tovoningda oʻrmalab yurgan chumolini, yonginangda ochilib turgan momoqaymoqqa qoʻnib
bol shimirayotgan asalarini, qayoqdandir uchib kelib kaftingga qoʻngan tillaqoʻngʻizni koʻrasanu boshingni
ko'tarib, atrofga suqlanib tikila boshlaysan.

Oradan oy oʻtmay yaproqlar kattalashib, dagʻallashib,
daraxt novdalariga qizil rang yugurib, oltin tusga kira
boshlaydi. Seni kimdir bogʻ ichiga tinimsiz chorlayveradi,
aylanib koʻngling yoziladi. Jar tubida jildiray boshlagan
ariqchaga boqib oʻylar surasan. Boʻgʻotda in qo'ygan
musicha polaponlariga non ushoqlarini sochging keladi.
Tabiat siri oldida ojizligingni sezib, bu ishni qilishdan
qoʻrqasan.

Daraxtlarni qalin yaproqlar qurshab, bogʻ ichi
qorongʻulasha boshlaydi. Kechalari yomg'ir yog'adi.
Kunduzi quyosh charaqlaydi. Bogʻning anvoyi isiga
oʻrganib qolasan. Koʻcha tomondan uchib kelgan begona va
gʻuborli hidni sezib gʻashing keladi. Shunda qurbaqalar
qurillashi koʻnglingdagi g'ʻashlikni tarqatib yuboradi.
Tonggi g'ira-shiralikda quyosh nuri eng yuksak daraxt
uchini tovlantira boshlagan paytda bulbul sayraydi. Bulbul
kelishi bilan bog'da orom va farog'at ayyomi boshlanadi.
Bahorning shiddatli, senga bo'ysunmas boʻlib tuyulgan
tug'yonlari sirli bir tartib-intizomga koʻnika boshlaydi.
Olcha, gilos, olma va o'rik gʻoʻralari kunda toblanadi, tez
orada ular tomirlarida yugurib qolgan sharbatlarga
toʻyinib, quyoshning otashli taftini shimirib yetila boshlaydi. Juda tez orada bahor iforini yoʻqotgan bogʻni yozning qaynoq nafasi va totli isi bosadi. Bogʻda pishgan
oʻriklar hidi anqiy boshlaydi.

Ammo hozir bogʻda bahor hukmron edi. Oʻrik pishishiga hali ancha bor. Hali teraklar mayin shovillaydi, momoqaymoqlar, chuchmomalar ochilgan, kechalari sovuq —
koʻrpa yopinib uxlaysan.

Bundan oʻn ikki yil avval, mana shunday bahor kunlarida Chilonzor Oqtepasiga yaqin, Anhor “yoqasida joylashgan yovvoyi bogʻdagi xaroba kulbalarning birida ijarada turardim. Yoshligimning eng baxtiyor va goʻzal kunlari
shu bogʻda oʻtgani sababli, hali-hanuz — yoz kelganda
yerga toʻkilib anqigan oʻriklar hidi tutadigan, kuzda ta'riflab boʻlmas rangnlarga boʻyaladigan, qishda butun atrofni
sukunat quchadigan oʻsha olis kunlarni orziqib eslayman.


www.ziyouz.com kurubxonasi

Odamlar unutgan tashlandiq bogʻda hukm surgan
yolgʻizlik adashgan ruhimga yoʻl topib berdi, dardsiz
koʻnglimga dard ato qildi.

Tungi daraxtlar bilan kechgan suhbatlar, jar tubida
jildiragan ariqchaning siniq qoʻshiqlari, keksa anhor rivoyatlari, kuzak yomg'irlarining tomdan sizib oʻtib, kulba
devorlarida qoldirgan izlaridagi iztirob, qish qorlaridagi
ruhni sokinlikka chulgʻaguvchi abadiyat kayfiyati —
bularning barchasi uchun “bogʻ” degan juda qisqa soʻz
bilan atalgan moʻjiza qoshida boshimni egib, undan bir umr
qarzdorligimni tan olaman.

2

Bahorning oʻrtasi edi. Bir kuni tong quvib ketayotgan
zulmat qoʻynidan boqqa bir qush uchib keldi. U yam-yashil
daraxtlar ustida, shoxlar uchiga tegay-tegay deb uzoq
aylandi. Men bunday qushni umrimda birinchi koʻrishim
edi. Uning qanotlari hayit kuni qizaloq kiygan koʻylakning
yengidek harir, koʻzlari Afrosiyob devorlariga chizilgan
pari-paykarlar koʻzlariga oʻxshardi. Bogʻ ustida charx
aylanaverib toliqqan qush, uni koʻrishi bilan bejo tepa
boshlagan yuragimni ma'yus hislarga toʻldirib, nolakor
qichqirdi-yu, qanotlarini shiddat bilan silkitib, zarracha
dogʻ boʻlmagan, tip-tiniq osmon qoʻyniga singib koʻzdan
yoʻqoldi.

Men bugun nimadir boʻlishini sezdim...

Oʻsha kuni peshindan keyin kulbamga ikki doʻstim
kirib keldi. Choy-non ustida suhbatlashib oʻtirib, ularning
biri rus adibi Viktor Vitkovichning oʻzbek tilida nashr
qilingan “Davomli maktublar” kitobi haqida soʻz ochdi. U
kitobda Oʻzbekiston oʻtmishiga oid juda qiziq hikoyalar,
ayniqsa, Bibixonim bilan bog'liq gʻaroyib voqea borligini
aytar ekan, toʻsatdan:

— Oʻsha voqea dostonbop ekan, yozmaysizmi? — deb
qoldi.

Shu gap sabab boʻldi-yu, ikki-uch kundan keyin
“Davomli maktublar”ni topib oʻqib chiqdim.

Xuddi oʻsha yilning kuzida biz bir guruh yosh ijodkorlar: Usmon Azim, Muhammad Rahmon, Shavkat Rahmon,


www.ziyouz.com kurubxonasi

Shukur Qurbon, Farogʻat Kamol, Muhtarama Ulugʻ, Azim
Suyun, Ahmad A'zam va yana bir necha kishini Maskovga
jo'natishdi. Safardan maqsad — Maskovda yosh oʻzbek
shoirlari ijodiyotining muhokamasi tashkil qilingan edi.

Buni qarangki, oʻsha muhokamada koʻpchilik maskovlik ijodkorlar qatorida qarib-qartayganiga qaramay, hali
fikri tetik Viktor Vitkovich ham qatnashdi. Uning juda
qizg'in oʻtgan muhokamada Shukur Qurbon haqida,
ayniqsa, doʻstimning Mashrabga bagʻishlangan she'ri
xususida hayajonlanib gapirgani hozir ham koʻz oʻngimda.
Muhokamadan so'ng, oʻsha davr an'analariga rioya qilgan
tarzda, Markaziy Adabiyotchilar Uyining shinam qahvaxonasida “bazmi jamshid” uyushtirildi. Hozir sogʻinch
bilan eslashga arzigulik toʻkin-sochin dasturxon ustida
Vitkovich bilan oʻtgan-ketgan voqealardan gaplashib
oʻtirdik. Uzoq ayriliqdan soʻng otasini topib olgan boladek
Shukur Qurbon keksa rus yozuvchisidan uzoqqa ketmas,
yonida mixlangandek oʻtirardi. Davradagilar boshqa gap
bilan chalgʻitganda men Vitkovichga: “Siz bilan Bibixonim
haqida gaplashmoqchiman”, — dedim.

“Eh, kitobimni oʻqigan ekansan-da?!” — dedi
Vitkovich.

Men nafaqat oʻqiganimni, hatto Bibixonim haqida doston yoza boshlaganimni gapirib berdim.

— Yaxshi ishni boshlabsan. Qachongacha oldilaringdagi nonni bizdaqalarga berib oʻtirasanlar. Bizlar yozgan
bilan ish bitmaydi. Baribir, Levitan aytganidek, “nimadir”
yetishmasligi bilinib qolaveradi. Bilasanmi, nima uchun?

Men “yoʻq” degandek bosh chayqadim. Qarib, yuzidagi
qon tomirlari qovun toʻridek boʻrtib qolgan chol oldidagi
bulgʻor sharobini bir hoʻ“pladi-da, davom etdi:

— Bilmaysanmi? Mana shu bilmaganlaring pand beradi-da!.. Javoharla'l Neruning “Hindistonning kashf etilishi” asarini o'qiganmisan? O'qimagan boʻlsang, topib
oʻqi. Ana shunda sen masalan, Sergey Borodinning
“Samarqand osmonidagi yulduzlar” romani nima sababdan
sizlarga yoqmasligini bilib olasan...

Xoʻsh, boʻlmasa gap bunday, erta-indin kechki payt
uyimga qoʻngʻiroq qil. Bir vaqtni kelishsak, uyimga
o'tasan, choy ustida gaplashib olamiz. Mana, Shukur bilan
Muhammad ham oʻtamiz deb va'da berishdi. Men sizlarga


www.ziyouz.com kurubxonasi

bir choy damlab beray! Bu yerning choyini koʻryapsanku...
Men senga “oʻzbekcha” qilib damlayman, bir koʻr.
Shohimardondagi choyxonachidan oʻrganib olganman.
Ikki-uch kundan soʻng Maskovdagi Yozuvchilar uyushmasidagi adabiy elchimiz Sobit Madaliyevning: “Bu biletni olish uchun bir oy yugurganman, tushunsalaringchi, bir
oy!” deb hoy-hoylashiga qaramay, Bolshoy teatrdagi
tomoshadan voz kechib, Viktor Vitkovich bilan kelishgan
paytda uning uyi eshigini taqillatdim. Eshikni yoshgina
ayol ochdi. “Qizi boʻlsa kerak”, deb oʻyladim. Keyin bilsam cholning rafiqasi ekan. Vitkovichning oʻzi “oʻzbekcha”
qilib choy damladi. Mana shu “oʻzbekcha” boʻlsayam,
Adabiyotchilar Uyidagi qahvaxonada ichganimdan sira farq
qilmaydigan choy ustida Bibixonim haqida suhbat qurdik.

3

Javoharla'l Neru. “Hindistonning kashf etilishi”.
“Imperiya mafkurasi” maqolasidan: “Menimcha, bugun
Hindiston tarixini bayon qilishga qaratilgan har bir urinishimiz, shu paytgacha qilgan ishlarimizning barchasidan
koʻra koʻproq norozilik uygʻotmoqda”. Ushbu soʻzlar
Hindiston va uning tarixidan yaxshi xabardor ingliz olimiga taalluqli.

Hindistonda ingliz hukmronligi davridagi qaysi bir
xatti-harakat hindlarni ko'proq gʻazabiga sabab boʻlishi
haqida soʻz yuritish qiyin. Zero, bunday xatti-harakatlar
roʻyxati bagʻoyat uzun va turlichadir. Biroq shu narsa aniqki, inglizlarning Hindiston tarixiga, ayniqsa, oʻlkaning
ingliz asorati davriga oid yozugʻlari hindlarning juda qattiq nafratiga sabab boʻlmoqda.

Tarix deyarli har doim g'oliblar va bosqinchilar
tomonidan yozilgan, bunday tarixda ularning nuqtayi
nazari aks etgan yoki hech boʻlmaganda ularning nuqtayi
nazari koʻproq e'tiborga olingan. ...Biron bir shaxs yoʻqki,
u oʻzi mansub boʻlgan xalq koʻz qarashidan butunlay uzoqlashgan va bu xalq madaniyatining mahdud doirasidan
chiqib keta olgan boʻlsin. Shu sababdan, xalqlar va mamlakatlar oʻrtasidagi nizolarni yoritishda ular xolis boʻlolmaydilar, bunga urinishni esa mansub xalq manfaatiga
xiyonat qilish deb tushunadilar. Ular uchun muhimi — o'z


www.ziyouz.com kurubxonasi

xatti-harakatlarini oqlab, mazlum tarafni qoralashdan iborat. Haqiqat quduqning chuqur tubida qolib ketib, yer
yuzida uyatsiz va beshafqat yolgʻon hukmronlik qilgan...

Albatta, inglizlar ham, hindlar ham xato qilishlari tabiiy hol. Ammo bu xatolar oʻrtasida yer bilan osmon
oraligʻicha farq bor. Shu paytgacha yozilgan Hindiston tarixi ingliz manbalarida saqlanayotgan hujjatlar asosida
yoritilgani sababidan u faqat inglizlar munosabatini aks
ettiradi.

Mag'lubiyatlarimiz va tanazzullarimizning oʻzi bu fojialarning as! sabablarini toʻla bayon etishga imkon bermagan. Shunga qaramay, yozilgan juda koʻp hujjatlar 1857yilgi buyuk qoʻzgʻolon paytida nobud boʻldi. Omon qolgan
hujjatlar yashirilgan va ularni nashr etish ogʻir oqibatlarga
duchor qilishi mumkinligidan amalga oshirilmagan. Bu
hujjatlar butun mamlakat boʻylab sochilib ketgan, juda
koʻpi abadiyan yoʻqolgan...

Keyinchalik ularning ayrimlari topilgach, ular bizni
tarixiy voqealarga butunlay boshqacha koʻz bilan qarashga,
hatto inglizlar tomonidan yozilgan Hindiston tarixini
oʻzgartirishga majbur qildi. Oqibatda hind-tarixiy nuqtayi
nazari shakllandi va u inglizlarnikidan keskin farq qilardi.
Hind tarixiy nuqtayi nazari juda koʻp an'analar, olis moziy
va guvohlari tirik yaqin oʻtmish voqealari aks etgan rivoyatlar zamirida dunyoga keldi. Bu an'analar va rivoyatlarning tarixiy qimmati katta bo“lmasayam, ular, eng avvalo, hindlar mushohadasiga ta'sir qilishi mumkin boʻlgan
shart-sharoitlarni anglab olmogʻimizga imkon yaratadi. Shu
imkon tufayli Hindistondagi inglizlarga qonxoʻr boʻlib
koʻringan kishi hindlar uchun milliy qahramon, inglizlar
hurmati va marhamatiga sazovor kimsa esa hindlar uchun
sotqin va xiyonatkor boʻlib koʻrinishi «mumkinligini bilib
olishimiz mumkin".

Buyuk hind farzandining bu soʻzlarini oʻqib, o'zim
anglab yetgan haqiqatlarning toʻgʻriligiga yana bir bor
ishondim. Shu soʻzlarni oʻqidimu Viktor Vitkovichning
soʻzlarini esladim.

Buning bosh sababi Markaziy Osiyo tarixida muhim
oʻrin tutgan shaxs faoliyatini yoritishga, u yashagan
murakkab davrning keng koʻlamli suratini chizishga
uringan rus adibi bu voqealarni yoritishda asosan rus ta

www.ziyouz.com kurubxonasi

rixiy nuqtayi nazari asosida ish koʻrgani, tarixiy faktlarni
shu nuqtayi nazar“manfaatlaridan kelib chiqib talqin qilishi
bilan bogʻliq.

Mana shu anglash tufayli “O'zbek tarixiy nuqtayi
nazari bormi?” degan savolga javob izladim, oqibatda bu
soʻroqqa “Yo'q!” degan javob topdim. Chunki butun mamlakat iqtisodi va siyosati markazlashgan tarzda yuritilganidek, tarix ilmidayam markazlashgan siyosat hukmron
ekanligini, mamlakatdagi yuzlab xalqlar va elatlar tarixini
yoritish faqat rus tarixchilari ishlab chiqqan tarixiy nuqtayi nazarga asoslanganiga guvoh boʻldim. Aynan mana shu
kaltabin siyosat tufayli hanuzgacha oʻzbek tarixchilari
Turkiston tarixida muhim oʻrin tutgan voqealarni, tarixiy
shaxslar, eng avvalo, Amir Temur faoliyatini yorita olmayotganlari sababini, Markaziy Osiyo Chor Rossiyasi
tomonidan bosib olingani ochiq-oydin haqiqat ekanligini
bila turib, bu bosqinni oʻn yillar davomida “qoʻshib olish”
tarzida ko'rsatayotgan, hatto, oʻlkaning Rossiyaga ixtiyoriy qoʻshilishining yuz yilligini nishonlash taraddudini
koʻrgan, bu “shonli sana”ga bagʻishlab juda koʻp “ilmiy
asarlar” yozgan tarixchilarimiz nohalolligi ildizlari qayerdan unib chiqqanini angladim.

Bugun mamlakatda xalqlar tarixidagi g'ayriilmiy
qarashlarning poydevori buzilib, soxta va yolgʻon gʻoyalar
tiklagan karaxtlik qasri qulayotgan bir davrda hanuz tariximizdagi qora dog'larni koʻpaytirishga urinishlar davom
etayotgani achinarli holdir. Bunga barham berish uchun
har bir inson yuragi haqiqatga sadoqat tuyg'usi bilan
toʻlishi zaruratini anglaylik.

4

Boya aytganimdek, kelishgan muddatda Vitkovichning
uyiga kirib bordim. Cholning o'zi maqtana-maqtana
“oʻzbekcha” choy damladi. “Oʻzbekcha” boʻlsayam,
Adabiyotchilar uyidagi qahvaxonadagi choydan sira farq
qilmaydigan choy ustida Bibixonim haqida suhbatlashdik.
Uning hikoyasi “Davomli maktublar”dagi voqeaga
birontayam qoʻshimcha kiritmagan boʻlsa-da, juda qiziqib
tingladim.

— Men Toshkentni juda sevaman. Urushdan oldin ham,


www.ziyouz.com kurubxonasi

keyin ham koʻp martaba Sharq latofatini sogʻinishim bilan
oʻsha yoqqa qarab joʻnardim. Mana shunday safarlarimning
birida, aniqrogʻi 1946-yili Toshkent boʻylab sayr qilib
yurib amaliy san'at muzeyi binosi oldidan chiqib qoldim.
Bu muzeyning mavjudligi haqida oldin eshitmagan ekanman. Eshik peshtoqidagi lavhani koʻrib hayron boʻlib
qoldim. Bu atrofda oldin ham sayr qilganimni eslab:
“E'tibor bermay oʻtgan boʻlsam kerak”, — deya oʻyladim.
“Oʻzi men sayr qilishni juda yaxshi koʻraman”, — shu
soʻzlarni aytib Viktor Stanislavovich biroz sukutga
choʻmdi. U xayolan oʻsha olis kunlarda — urushdan keyingi o'zbek poytaxti koʻchalarida sayr qilib yurganini sezib,
uning bu sayohatini buzmay deb, indamay oʻtiraverdim. "

— Muzey juda ajoyib edi, — deb hikoyasini davom etdi
u. — Uning binosini, buni men keyin surishtirib bildim,
Polovsev degan bir rus diplomati sharqona usulda tiklab,
xonalarni mahalliy ustalar san'ati bilan bezatgan ekan.
Uning pardozlanishiga Polovsevning shaxsiy kotibi, keyinchalik Turkiston xalqlari etnografiyasi boʻyicha bilimdon
mutaxassis boʻlib yetishgan professor M. S. Andreyev rahbarlik qilgan. Bu goʻzal naqshlarni, tokchalarda terib
qoʻyilgan doʻppilarni, turli viloyatlarga xos milliy
liboslarni, koʻklamgi Samarqand dashtlarini eslatadigan
kashtalar-u gilamlarni, soʻzanalar-u zarbof choponlarni,
kulolchilik namunalarini qiziqish bilan tomosha qilib
chiqdim.

Meni koʻrgazma xonalari boʻylab olib yurgan muzey
direktori tomoshamiz oxirlab qolganda:

— Xohlasangiz Bibixonimni koʻrsataman?.. — dedi.

— Nima? — degancha unga tikilib qoldim. Bu ahvolimni koʻrib, yoʻldoshimning yuziga tabassum yoyildi:

— Bibixonimni-da... Saroymulkxonim nomi bilan
mashhur, Temurning katta xotinini koʻrishni istaysizmi?

— Iloji boʻlsa tezroq... — dedim sabrim chidamay.

Muzey direktori meni xonalarning biriga olib kirdi va
burchakda turgan, ustida mato tashlab qoʻyilgan toʻrtburchak quti oldiga boshlab bordi. Soʻng bir siltash bilan
matoni quti ustidan sidirib oldi. Oʻsha zahoti oynavand
quti ichida yogʻoch tobut turganini koʻrdim. Tobutda esa
juda yaxshi saqlangan kichkina bir ayolning qurishgan
jasadi yotardi. Ayolning asosan suyaklari qolgan boʻlsa-da,
egnidagi libosning ayrim qismlari, baxmal qabosining par

www.ziyouz.com kurubxonasi

chalari, hatto, yuzining ayrim joylarida teri ham saqlanib
qolgan edi. Oppoq sochi bir hovuch boʻlib turardi. Meni
ayniqsa, uning oʻsib ketgan tirnoqlari hayratga soldi.
Xullas, mo`jiza oldida uzoq vaqt tilim aylanmay gangirab
turib qoldim. Birozdan soʻng oʻzimga kelib:

— Qayerdan topdingiz? — deb soʻradim.

Hamrohimning hikoya qilishicha, bir ming toʻqqiz yuz
qirq birinchi yili Amir Temur, uning yonida yotgan
oʻgʻillari va jahongirning buyuk nevarasi — Mirzo
Ulugʻbek qabrlarini ochishganda, malika yotgan
maqbarayam ochilgan ekan. Keyinchalik Amir Temurni,
unga qoʻshib oʻgʻillari va nevarasini qayta joyiga qoʻyishgan. Bibixonim boʻlsa vaqtinchalik deb mana shu muzeyga
keltirilgan-u vaqt oʻtib butunlay unutilgan.

— O'zingiz-chi? Oʻzingiz ularga eslatmadingizmi? —
deb soʻradim men.

— Eh, necha marta eslatganman! Hech kimning
shugʻullangisi kelmaydi. Ishingni qil, deyishdi.

Bir necha kundan soʻng Maskovga qaytdim. Biroq
qaytgandan keyin ham bu koʻrganimni gʻaroyib tush kabi
eslab yurdim. Bir-ikki kishiga soʻzlab bergan edim, “Ertak

toʻqishga ustasan-da”, — deb kulishdi. Oxiri oʻzim ham
“koʻrganlarim tush emasmidi?” — deb oʻylanib qoldim...
5

Men Samarqand yaqinidagi qishloqlarning biri —
Chordarada tugʻilganman. .Mana shu qishloqda ona tarafdan boʻlgan bobomning dala hovlisi boʻlgan. Bobomning
shahardagi asosiy hovlisi zamonning toʻs-toʻ“polonlari sabab
bobom vafotidan soʻng, 30-yillarda nohaq qamalib, qamoqxonada dunyodan koʻz yumganidan boshqalar qoʻliga oʻtib
ketgan.

Samarqand tarixi nafaqat tuproq ostida qolib ketgan
Afrosiyob — bu jahonga mashhur obidalardan, shu bilan
birga asrlar davomida oʻzgarmay kelgan shahar mahallalaridan, uni qurshab turgan qishloqlardan ham iboratdir. Bu
qadim mahallalar va qishloqlarning nomini tilga olsangiz,
tarix kitobini varaqlayotganday boʻlasiz. Mana, masalan,
oʻzim tugʻilgan joy tevaragidagi qishloqlarning nomini
birma-bir aytay: Buxoroqishloq, Urganchqishloq,
Turkmanqishloq, Arabxona, Hazora, Nayman... Har gal bu


www.ziyouz.com kurubxonasi

nomlarni tilga olsam koʻz oʻngimdan Samarqand ustiga
qilingan bosqinlar oʻta boshlaydi.

Bir paytlari qishlog'imiz mozori yonidagi ariqdan hatlab oʻtsangiz, ulkan tepalikka duch kelardingiz. Bolalikda
hamma narsa katta tuyularkan. Men hozir hatlab oʻtsangiz
dedimu aslida bu ariq bolalik paytimda juda katta soyday,
tepalik esa togʻday boʻlib tuyulgani hamon yodimda. Mana
shu togʻday tepalikka chiqib varrak uchirardik. Har safar
bu tepalik ustiga chiqqanimda olisdagi tog'larga tikilib
xayol surgim kelar, xayol surganim sayin yiroqdagi togʻlar
butun haybati va zalvori bilan yaqinlashar, oxiri ularning
moviy quchogʻiga singib ketganimni bilmay qolardim.

Mana shu tepadan turib Samarqandni — Registon minoralarini, Goʻri Mir gumbazini koʻrish mumkin edi. U paytlar Samarqanddagi eng baland bino toʻrt qavatli bo'lardi.
Shuning uchun ham bolalik togʻining choʻqqisiga chiqib tikilgan bolakayning nigohini toʻsadigan toʻsiq yoʻq edi.

Samarqand tomonga tikilar ekanman, onamning: “Biz
oldin shaharda yashaganmiz, bu yerda esa bobongning dala
hovlisi boʻlgan”, degan soʻzlari yodimga tushardi.

— Bobongning hovlisi haliyam bor, — deb hikoya
qilardi onam. — Shundoq Registon maydoni qarshisidagi
kinoxonaning orqasiga oʻtib, toʻg'ri yuraversang, ikki
qavatli gʻishtli binoga koʻzing tushadi. Oʻsha bobongning
hovlisi boʻladi...

Men bobomning ikki qavatlik uyini koʻraman, deb tikilardim-u dam oʻtmay bu oʻy unutilib, butun xayolimni olislarda yuksalib turgan minoralar, gumbazlar maftun qilib
olardi. Tepalik ustida oʻtirib olgancha, onam soʻzlab
bergan afsonalarni oʻylardim. Ularni oʻylab, yiroqdagi
sehrli shahar koʻchalari-yu maydonlariga borib qolganimni
sezmay qolardim. Atrofimdan avtolar emas, sovut koʻtargan, egnidagi javshanlari yaltirab turgan alpkelbatli
suvoriylar, madrasadan saboq olib qaytayotgan, boshlariga
oppoq salla oʻragan, oppoq chakmonlar kiygan talabalar
oʻtar, bozordan qaytayotgan qariyalarning yuki yengillashgan eshaklari horgʻin yoʻrtardi...

6

Bibixonim haqida afsona: Kunlardan bir kun Amir
Temur Hindistonga harbiy safar boshlab Samarqanddan


www.ziyouz.com kurubxonasi

chiqib ketibdi. Yuz minglik qoʻshinning chang-u toʻzoni
hali yerga qoʻnmay turib, Bibixonim suyukli eridan pinhon
tuzib yurgan rejasini amalga oshirishga kirishibdi. U
Samarqanddagi eng mashhur me'mor-u muhandislarni oʻz
majlisiga chorlab, ularga Temurning jahonga mashhur,
turli elatlarda “yer yuzining sayqali” sifatida ta'rifi ketgan
poytaxtidagi imoratlarning hammasidan ham mahobatliroq
bir madrasa tiklashni buyuribdi. Buning uchun u qirq yil
davomida toʻplagan boyligini — shavkatli eri zabt etilgan
olis va yovuq oʻlkalardan olib kelib unga taqdim qilgan
qimmatbaho buyumlarning hammasini sarflashga rozi ekanligini aytganda, majlisga tashrif buyurgan ustalar qurilajak
bino naqadar ulugʻvor boʻlishini oʻylab, tillarini tishlab
qoldilar.

Shu kecha ularning tushiga gumbazi osmon bilan
talashgan, jahonda tengi yoʻq bir yuksak imorat kiribdi va
ularning har biri mana shu binoni tiklash orzusiga qul
boʻlib qolibdi.

Ustalar tiklanajak madrasa loyihasini obdon pishitgach,
Bibixonim huzuriga kelib, undan qurilishni boshlashga
ijozat berishini soʻrabdilar. Oʻylagan rejasiga loyiq bino
boʻlishiga ishongach, Bibixonim rozilik beribdi. Toʻrt yuz
buqa soʻyilib qurbonlik berilgach, yetti iqlimda tengi yoʻq
madrasa qurila boshlanibdi. Ustalar kechani kecha, kunduzni kunduz demay ishlasharkan — qorongʻi choʻkkanda
har qadamda mash'ala-yu gulxanlar yoqib qoʻyilarkan.
Madrasa binosi Amir Temurning qaytishiga qadar bitishi
haqidagi Bibixonimning talabi ustalarning qulogʻiga
qoʻrgʻoshindek quyilgan edi.

Bibixonim har kuni quruvchilar huzuriga kelib, ishning
borishini nazorat qilar, ustalarni yanada jadal ishlashga
undar edi. Ustalarning boshligʻi ayni qirchillama yoshga
yetgan, me'morlik san'ati Qustantiyadan Chin-u
Mochingacha mashhur yigit ekan. U malika tashrif buyurishi bilan soatma-soat koʻkka oʻrlab borayotgan bino
tepasidan epchillik bilan tushib kelib, Bibixonimga ta`zim
qilgancha uning amrini kutardi. Mana necha kundan beri
ustaning yuragi malika hali qurilish maydonida paydo
bo`lmasdan turib, Bibixonim oʻz qasridan chiqishini anglab
boʻlmas bir tarzda payqar, payqab bezovta boʻla boshlardi.

Olam husnini koʻrishga zor malika kelishi bilan butun
atrofni usta yigitning es-u hushini ayirgulik qalampirmun

www.ziyouz.com kurubxonasi

choq hidi tutardi. “Qalampirmunchoq emish?! Qizmunchoq, deb atalishi kerak, ey nodon odamlar!” — deb
oʻylardi usta yigit har gal bu sehrli isdan mast boʻlib.
Malika ketishi bilan usta yana oʻz ishiga kirishib ketar,
shogirdlari ustaning kecha-kunduz tinmay bir ohangda
qandaydir bir qoʻshiqni kuylashidan hayron bo`lishar,
biroq qo'shiqning soʻzlarini qancha urinmasinlar anglab
ololmasdilar. Holbuki, usta kecha-kunduz faqat bir so`zni
takrorlardi. Bu “Qizmunchoq” soʻzi edi. “Qizmunchoq, qizmunchoq, qizmunchoq...” — deb kuylardi usta yigit.

Kunlarning birida nogahon esgan shabada usta yigit
bilan suhbatlashib turgan Bibixonim yuzidagi harir
roʻmolni ochib tashlab, Malikaning turkona husnini me'mor yigit koʻz oʻngida namoyon etibdi. Yigit hayratdan
qotib qolibdi, Malika esa uyatdan lov-lov yongancha
Boʻstonsaroyga qarab shoshigʻich yuribdi.

Malikani bir ko'rishdayoq oshiqlik dardida duchor
boʻlgan me'mor yigitning isitmasi koʻtarilib, qoʻli ishga
bormay qolibdi. Qoʻlidagi gazchoʻpni ushlagancha xayol
surib oʻtiraverar ekan. Kecha-kunduz ogʻzidan tushmaydigan qoʻshigʻiniyam aytmay qoʻyibdi. Uning bu ahvolini
koʻrib boshqalarning ham ishi sustlashibdi.

Bundan xabar topgan Bibixonim tashvishga tushibdi. U
oʻsha yuzi ochilib “sharmanda” boʻlgandan beri qurilish
maydoniga borishdan uyalar ekan. Shuning uchun ham
Malika oʻzining eng ishonchli kanizagini oldiga chaqirib
buyuribdi:

— Borib ustalar boshligʻiga ayt, bunaqada madrasa
ulugʻ amir qaytadigan kungachayam bitishi dargumon.
Ishni tezlashtirsin. Qancha odam kerak boʻlsa aytsin, topib
beraman.

Me'mor yigit Bibixonim kanizagining soʻzini eshitib
shunday debdi:

— Agar malika madrasaning tezroq bitishini istasa, bir
shartim bor... Shuni bajarsa, madrasa oʻz muddatida tiklanadi, boʻlmasa, yoʻq...

Kanizak “Shartingizni ayting”, degandek usta yigitga
tikilgan ekan, u:

— Shartim shu: Bibixonim menga bir oʻpich bersin, —
debdi.

Me'mor yigit shartini eshitgan Bibixonimning jahli
chiqibdi. Oqilaligi bilan mashhur emasmi, keyin jahlidan


www.ziyouz.com kurubxonasi

tushib, oʻylanib qolibdi. Ertasi kuni u qirqta tuxumni
pishirib, qirq xil boʻyoq bilan boʻ“yabdi-da, kanizagi orqali
usta yigitga yuboribdi. Kanizagiga esa:

— Ustaboshiga har bir tuxumning mazasini aytar ekansiz, deb tayinla, — deb aytibdi.

Me'mor yigit qirqta tuxumni bir oʻtirishda yeb:

— Bibixonimga ayt: hammasining mazasi bir xil
ckan, — dedi.

Kanizak yigitning soʻzini kelib Malikaga aytgan ekan,
uning yuziga tabassum yoyilib yana kanizagiga ish buyuribdi:

— Endi.ustaboshiga borib, hamma tuxumning mazasi
bir boʻlganidek, hamma xotinlarning ham mazasi birligini
anglamadingizmi, anglagan boʻlsangiz Malikadan oʻpich
soʻraganingizdan pushaymon emasmisiz? — deb ayt.

Me'mor yigit Malikaning bu soʻzini eshitib,
“Sohibqiron qaytib kelsa, boʻlgan voqeani eshitib, meni
sogʻ qoldirmasa kerak”, — deb oʻylab qoʻrqib ketibdi. Shu
kundan boshlab, yana kechani kecha, kunduzni kunduz
demay ter toʻkibdi. Madrasa binosi bitadigan kechasi esa
tong otgunga qadar qamishlarni bir-biriga yelim bilan ulab
qanot yasabdi. Tong otib, quyosh nuri ulugʻvor madrasaning gumbaziga tushib, niliy rang osmonga singib ketadigandek tovlana boshlabdi. Xuddi ana shu mahal olis
Choʻponota tomonda harbiy safardan qaytib kelayotgan
qoʻshin harakatidan chang-u toʻzon koʻtarilganini koʻrgan
me'mor yigit hayallamay madrasa peshtoqidan sakrab,
qanot qoqib uchib ketibdi.

Shu uchishda Mashhadga borib qoʻnibdi, deyishadi...

Yana shuni hikoya qiladilarkim, Samarqandga yaqinlashgan Amir Temur Ohanin darvozasi yaqinida yuksalib
turgan ulkan moviy gumbazli bahaybat imoratni koʻrib,
hushi boshidan uchibdi. “Yopiray, men yoʻqligimda biror
bir yogʻiy kelib Samarqandni bosib oldimikan?” — deb
oʻylabdi u. Agar shunday boʻlganda unga, albatta, xabar
yetishi tayin ekanini anglagach koʻngli joyiga tushibdi.
Biroq dam oʻtmay, jahli chiqib: “Bu ulugʻvor binoni
mening ruxsatimsiz tiklagan kim ekan? Uni yer bilan tekislab oʻrnida qovun-tarvuz ektirmasam, Temur degan
nomimni boshqa qoʻyganim boʻlsin”, — deb ont ichibdi.

Amir Temur oʻzini qarshilashga chiqqan xaloyiq


www.ziyouz.com kurubxonasi

shovqin-suroni, karnay-surnay jarangosi ostida Hindiston
xazinasi ortilgan fillar karvonini boshlab shaharga kirib
kelgach, haybatli bino madrasa ekanini va uni suyukli xotini Bibixonim tiklatganini eshitibdi. Soʻng ichgan qasamidan pushaymon boʻlib, nima qilishni bilmay qolibdi.
Vayron qilib tashlay desa, Bibixonim ranjiydi, buzmasa,
qasam urishidan qoʻrqadi.

Amir Temurning bu holatini bir vaziri bilib turgan
ekan. Bu vazir aslida vazir emas ekan, Sohibqiron janglarini kitob qilib yozib yurgan muarrix ekan. Birga yuraverib,
Amir Temur koʻnglidagi gaplarni bilib turarkan. Bilib oqil
maslahatlar berar ekan, shuning uchun ham vazir boʻlmasada, hukmdor uni vaziridan a'lo koʻrar ekan. Mana shu dono
chol oʻz hukmdoriga ta'zim bajo qilib shunday debdi:

— Ey, mamlakat ustuni, ontingizni bajarishning chorasi
bor!

Amir Temur “xoʻsh” degandek unga tikilibdi.

— Buning uchun madrasa tomiga tuproq chiqarib
qovun-tarvuz ekasiz. Pishgach, malikamiz bilan maza qilib
yeysiz — mana shu ichgan qasamingizning bajosi boʻladi.

Amir dono cholning gapini qilib, madrasa tomiga
tuproq chiqarib, qovun-tarvuz ekibdi, pishgandan keyin esa
Bibixonim bilan baham ko'ribdi.

Hatto, Amir Temur muarrix cholgayam tom ustidagi
polizdan sovgʻa qilib qovun-tarvuz joʻnatgan, deyishadi bu
afsonani tugatayotib samarqandlik chollar.

Boshqa bir afsonada hikoya qilinishicha, oshigʻu shaydo boʻlib qolgan me'mor yigitning qoʻli ishga bormay qolganidan xabar topgan Bibixonim Amir Temurning
Samarqandga qaytib kelayotganini eshitib, madrasani
tezroq bitkazish niyatida me'mor yigit qoʻygan shartga —
oʻpich berishga rozi boʻlgan ekan. “Faqat parda ustidan
oʻpasiz”, — degan ekan uyatdan boʻzarib, nima qilishini
bilmay qolgan Malika. Me'mor yigit parda ustidan oʻpgan
boʻlsayam, oshiq dilning olovi labga oʻtib, Malika yuzini
kuydiribdi. O'pich oʻrni dogʻ boʻlib qolibdi. Buni koʻrib
me'mor yigitning esi chiqib ketibdi — charchadim demay
ishlab, madrasani Amir Temur Samarqandga kirib keladigan kuni tugatibdi. Jahongirning qahridan omon qol
“masligini anglab oldindan qamishdan qanot yasab qoʻygan
yigit gumbaz ustidan “hayu-hayt” degancha uchib ketgan
ekan...


www.ziyouz.com Кигибхопа5

Bibixonim esa Chin mamlakatidan olib kelingan
ipakdek oppoq upani yuziga surtib suyukli eriga peshvoz
chiqibdi. Jang-u jadallarda qoʻllanadigan sonsiz harbiy hiylalar ustasi Amir Temur xotinining hiylasini sezmabdi.

Bir xotinning hiylasi qirq eshakka yuk degan gapga
shundan keyin ishonmay boʻladimi, deyishadi oʻz hikoyalarini yakunlayotib samarqandlik quv chollar...

7

Bundan oʻn ikki yil muqaddam Bibixonim haqida doston yoza boshlaganimda, qogʻozga tushirgan birinchi
yozugʻim ushbu boʻlgan edi: Bu doston Bibixonim haqida
emas, balki bizning tarixga boʻlgan munosabatimizni
belgilash haqidadir.

Doston ustidagi ish afsuski nihoya topmadi. Tajriba
kamlik qildimi, boshqa narsa sabab boʻldimi... harholda
doston chala qoldi. Lekin umidsiz bo`lmadim. Koʻp martalab dostonga qaytishga urindim. Biroq uddasidan chiqolmadim. Kim bilsin, avvaldan yurishmagan ishning yurishmog'i, bitmog'i qiyin boʻlarkanmi?.. Lekin kunlarning birida: “Nasrda yozsamchi?” — degan oʻy miyamda chaqmoqday yarq etdi-yu, negadir koʻnglim yorishib, oʻzimda yoʻq
quvonib ketdim. Chunki shu oʻy xayolimga kelganning
oʻzidayoq, endi ishim yurishishini, necha yilki fikr-u zikrimni band etib, tinchlik bermay kelayotgan armonli niyatim yukidan qutilajagimni ichki bir sezgi-la his etib ulgurgandim.

Ushbuni yozayotib, kechmish voqealarning ayrim oʻrinlarini xayolan toʻldirdim. Shunday ekan, bu yozugʻim faqat
Bibixonim haqida emas, balki oʻn ikki yil avval oʻtgan
yoshligim, Anhor yoqasidagi bogʻ, Mamat Yusupov haqida
soʻylangan afsona hamdir. Afsona esa, bir shoir aytganidek,
haqiqat siniqlari; bir yozuvchi aytganidek, izohlab boʻlmas
narsalarni izohlashga boʻlgan urinishdir.

8

Viktor Vitkovich hikoyasining davomi:
Toshkentdagi amaliy san'at muzeyida saqlanayotgan
Bibixonim jasadi bilan bogʻliq voqealar xotimasini menga
Oʻzbekiston tarixi va qadimiy me'morchilik san'atining


www.ziyouz.com kurubxonasi

katta bilimdoni Lazar Izrailevich Rempel hikoya qilib
berdi.

— Mamat Solihovich Yusupov degan Samarqand tarix
muzeyining direktori bor edi... Tanirmidingiz? — dedi u
oʻz hikoyasini savol bilan boshlab.

Shu zahoti koʻz oʻngimga qotmadan kelgan kishi surati
keldi.

— Albatta, uni yaxshi eslayman. Tarixchi olim edi. Oʻz
ishini juda obdan bilardi. Lekin oʻta kamsuqum edi.
Oʻtmish daholari haqida, ayniqsa, Samarqand tarixi haqida hayajon bilan hikoya qilishni suygan kishi boʻlsayam,
oʻzi asosan manbashunoslik bilan shugʻullanardi. “Buxoro
amirligida ish yuritish va sud qog'ozlari” mavzusida ilmiy
ish yozgani ham yodimda...

— Ha, ha, xuddi oʻsha odam, — dedi tasdiqlab
Rempel. — Men u bilan Buxoro amirligi arxivlarida ishlaganman. Bosh koʻtarmay ishlardi. Dunyoda borligini
sezdirmay, birovning koʻnglini og'ritmay yashaydigan
odamlar toifasidan edi... Aynan mana shunday xoksor
kishilar ba'zan aqlga sigʻmas gʻaroyib ishlar qiladilarki,
eshitib hayratdan yoqa ushlaysan. Bibixonim jasadini
Samarqandga — oʻz joyiga qaytargan odam ana shu Yusupov boʻladi, bilsangiz.

Rempelning hikoya qilishicha, Yusupov Samarqand
muzeyi direktorligiga tayinlanishi bilan oldindan rejalab
yurgan niyati — Bibixonimni oʻz maqbarasiga qaytarish
harakatiga tushadi. Bu ishni amalga oshirmaguncha ko'ngli
oʻrniga tushmasligini, tinch yashay olmasligini oʻzi sezardi.

Shu sababdan olim vaqtni choʻzmay Toshkentga otlandi. Tegishli yuqori tashkilotlarga muzey muhri bosilgan
iltimosnomani koʻtarib kirdi. Unda Samarqand tarix
muzeyi direktori Mamat Solihovich Yusupovga Bibixonimning moʻmiyolangan jasadini Samarqandga olib kelishga ijozat berishlari soʻralgan edi.

Bu voqea mening Bibixonim bilan uchrashuvimdan
soʻng roppa-rosa ikki yildan soʻng — ming toʻqqiz yuz qirq
sakkizinchi yili boʻlayotgan edi. Buni qarangki, Yusupov
oxiri niyatiga yetadi — ruxsatnoma olib amaliy san'at
muzeyiga Samarqand Malikasini soʻrab boradi.


www.ziyouz.com kurubxonasi

9

“Davomli maktublar” kitobi bilan tanishib boʻlgach,
qoʻshimcha ma'lumotlar topish maqsadida Samarqandga
otlandim. Oʻsha kunlar shahar muzeyi direktorsiz qolgan
ekan. Muzey direktori oʻrinbosari boʻlgan ayol: “Ukajon,
men bu yerda yaqindan beri ishlayapman. Sizni qiziqtirgan
savollarga javob berolmasam kerak, deb qoʻrqaman.
Yaxshisi, siz Gennadiy Vasilyevichni toping, u kishi muzeyimizning eng keksa xodimi boʻladilar”, dedi.

Oʻsha kuniyoq Gennadiy Vasilyevich Popovni qidirib
topdim. Bibixonim bilan Yusupov haqida gap boshlashim
bilan qariyaning koʻzlari duvva yoshga toʻldi. Keyin
hirqiroq ovoz bilan pichirladi:

— Eh, men Bibixonimni koʻrganman...

Vujudimni hayajon chulgʻadi.

— Bu voqea, — deya soʻz boshladi chol, — Mamat
Solihovich Yusupov Bibixonimning mumiyolangan murdasini Samarqandga olib kelgan kunlarning birida roʻy
bergan edi... eh, Yusupov ja gʻayratli kishi edi-da. Kam
gapirib, koʻp ishlashni yoqtirardi. Dastlab rus-tuzem maktabida savodini chiqargan edi.

Popovni qattiq yoʻtal tutdi. Cholning oriq barmoqlari
orasida choʻgʻlanib turgan, papiros kuli yerga toʻkilib,
sochilib ketdi. Yoʻtali tingach, negadir gapni butunlay
boshqa yoqdan boshladi:

— Sen, bola, koʻp gapni bilmaysan. Samarqand muzeyiga kelganimda yoshgina yigitcha edim. Eh, qancha vaqt
oʻtib ketdi, — keksayib diydasi yumshab qolgan cholning
koʻzlari yana yoshlandi. — Samarqand muzeyidek boy
muzey kamdan kam topilardi. Amir Temurning, temuriy
shahzodalarning shaxsiy buyumlari, liboslari, qurol-yarogʻ
lari bor edi. Shunday qadimiy kitoblar bor ediki, bezaklarini koʻrsang, hayratdan ogʻiz ochib qolarding. Juda
koʻpchiligi tilla quticha — maxsus g'iloflarda saqlanardi.
Bunaqa nodir va qimmatbaho buyumlarni umrim bino
boʻlib, boshqa hech qaysi muzeyda ko'rmaganman.

Chol jim qoldi. Choʻntagidan yana papiros olib tutatdi.

— Eh, bolam, hozir u narsalar muzeyda yoʻq.
Hammasini, ha, ha, hammasini olib ketishdi. “Yaxshi
qo'ʻriqlanmaydi”, “Ta'mir qilamiz”, “Koʻrgazmaga kerak”,
degan ming xil bahona roʻkach qilib markaziy muzeylarga,


www.ziyouz.com Кигибхопа5

asosan, Ermitajga, Maskovdagi qurol-aslaha palatasiga
tashib ketishdi barini.

Popov endi baralla yigʻlab yubordi. Umrim bino boʻlib
keksa odamning yigʻlashini koʻrmagan edim — nima qilishni, qanday ovutishni bilmay dovdirab qoldim. Chol
biroz fursatdan soʻng xiyol tinchlandi-da, chuqur xoʻrsinish
aralash davom etdi.

— Bibixonimning mumiyolangan jasadi Toshkentda
edi. Yusupov uni Samarqandga qaytarib keltirishga qattiq
kirishdi. Rosa bir oy Samarqandda, bir haftadan oshiq
Toshkentda idorama-idora yugurdi, bechora. Oxiri ruxsat
oldi... Zoʻr odam edi. Nihoyat, tashib ketilgan muzey
buyumlariyam qaytadigan boʻldi, deb juda quvongan edim.
Biroq ming afsuskim, bu narsa hanuzgacha orzuligicha
qolib ketdi...

10

Viktor Vitkovich hikoyasining davomi: Yusupov
oxiri niyatiga yetdi — ruxsatnoma olib amaliy san'at
muzeyiga Turon Malikasini soʻrab bordi.

Mumiyolangan Malika murdasini aerodromga olib borish kerak edi. Yuk mashinasiga ortay desa, yoʻllar oʻnqirchoʻnqir, qattiqroq silkinib ketsa, jasad sochilib ketishi
tayin edi. Aravaga ortish ham yaramaydi...

Oxiri Mamat Solihovich mardikor bozoriga tushib,
hammol yollashga qaror qildi. “Bibixonimni taxti ravonda
olib boraman”, deb oʻzicha oʻylardi Yusupov Eski shahar
bozoridagi ustalarga tobutga moslab zambil yasatar ekan.

Yelib-yugurib to'rt hammol topdi-da, ularni
Shelkovichnaya koʻchasiga — amaliy san'at muzeyiga boshlab keldi. Mumiyolangan murda turgan qutini, “taxtiravon”ga joylashdi-da, ko'tarib yoʻlga tushishdi. Yusupov:
“Hoy-hoy, astaroq, qattiq silkitmanglar”, degancha
javranib, dunyoning yarmini tebratgan jahongirning jufti
haloli jasadini yelkalab borishayotgan azamat hammollar
yonida pildirab borar, har daqiqada goʻzal Malika sochilib
ketishi mumkinligini ko'z oldiga keltirib yuragi qinidan
chiqib ketguday betoqat boʻlardi. Yoʻlda uchragan odamlar
yuzlariga fotiha tortishar, ba'zilari yugurib kelib “tobut”
dastasini yelkasiga olmoqchi boʻlar, Yusupov esa bunga
yoʻl qoʻ“ymagandan keyin unga hayron-hayron qarab uzoq

www.ziyouz.com kurubxonasi

lashardilar. Ammo koʻpchilik beshovlonga, ular koʻtargan
taxtiravonga befarq koʻz tashlab oʻtishardi. Buni koʻrib
Yusupovning ichi qizir, tobutda kim yotganini jar solib
aytishdan oʻzini arang tiyib qolardi.

Hammollar Beshyogʻochga yetib nafas rostlash uchun
zambilni yerga qoʻyishganida Yusupovning sabri tugadi,
sirni ochdi. U bu yangilik bilan yigitlarni hayratga solishga, ular qanday ulugʻ sharafga muyassar boʻlib kelishayotganidan xabardor qilib qoʻyishga shoshilgan edi. Lekin u
bu safar ham ilmga mukkasidan ketgan olimlarga xos soddaligiga borgan va qattiq yanglishgan edi. Yoʻl boʻyi hammol sheriklariga buyrugʻ-u tanbeh berib kelayotgan, oʻzoʻzidan ularga boshliq boʻlib olgan xoʻppa semiz kishi
sheriklariga sirli bir qarash qildi-da, oʻrnidan turib so'z
boshladi. Uning ovozi juda xunuk edi. Yoʻl davomida
qisqa-qisqa buyruq berishdan nariga oʻtmagani uchun oldin
bilinmagan ekan.

— Endi, aka, bizga yo javob berasiz, yo haqimizni
ozroq oshirasiz, — u Yusupovning hayratda dong qotganini koʻrib davom etdi. — Koʻnmasangiz, oʻzingiz koʻtarib
ketaverasiz.

Hammollarga Amir Temur bilan Bibixonim haqidagi
g'aroyib voqealarni so'zlab berishga chogʻlangan
Yusupovning dami ichiga tushib ketdi.

11

Tugamagan dostondan: “Tantana va toʻrtinchi
hammol haqida hikoya”.

Toʻrt hammol koʻtarib borar tobutni,
Yusupov xotini tuqqandek xursand.
Choʻntak boʻshligini tamom unutib,
Yuragi ilohiy xayollarga band.

Koʻp kuygan koʻksida kezinar titroq,
Unutdir tashvishlar, unutdir alam.
Xuddi shoirlardek biroz maqtanchoq,
Boladek oq koʻngil edi bu odam.

U chiday olmadi,
Tantana bilan


www.ziyouz.com kurubxonasi

Hammollarga dedi dilini xushlab:
— Ey, nodon gumrohlar, bilmaysiz bu dam
Kimning tobutini turarsiz ushlab?

Bu Temur xotini Bibixonimdir,
"Sevimli, oqila, goʻzal xotini.

Temur harbga ketib, oʻnta xat bitsa:
Shu xotinga bitgan oʻnta xatini.

Tobutni zaminga qoʻyar toʻrt “gumroh”,
Alanglab olishar: “Bu tush emasmi?”

Bu odam yo `jinni va yoki ahmoq,

Biri yaqinlashar: “Hushyormi, mastmi?!”

Semiz hammol aytar: “Temur xotinin
Koʻtarib yurishga rozi emasmiz!
Agar haqimizga ozroq qoʻshmasang
Sening bu ishingni ado etmasmiz!

Men gapni cho'zmayman, novvoy emasman,
Puldan qoʻsh, shu zahot yoʻlga tushgaymiz.
Sen aytgan manzilga dam ham olmasdan
Yelgaymiz, bamisli qushday uchgaymiz!

Toʻrtinchi hammol — yosh, oriq bir yigit.
Ularga qoʻshilmay qarab turardi.

Boshqa hammollarning soʻzin eshitmay
Olislarda edi — xayol surardi.

Musavvir boʻlaman deb qilgandi ahd,
Bagʻriga olgandi uni yot shahar.
Xayolchan koʻzida balqirdi hayrat,
Bu hayrat eng toza dillarda yashar.

Yolgʻiz yetim edi, qon-qardoshi yoʻq,
Mardikor bozori uni toʻydirar.

U bilar: shoir va musavvirni

Ochlik erkalaydi, toʻqlik oʻldirar.

Maktabda bo`yoqlar berishar — toshdan
Yasalgan haykalni tasvirla, deya.

U boʻlsa, ertaklar tinglab quyoshdan,
Kallaklangan tutga chizdi madhiya.


www.ziyouz.com kurubxonasi

Ustozi suratni koʻrgach baqirdi,
Soʻng`qo`ydi, “Chiz!” deya qogʻoz gullarni.
Oʻshandan buyon u hammollik qilib,
Topardi boʻyoqqa kerak pullarni.

...Boshqa hammollarga qarab turdi-da,

— Qanday soz! — dedi soʻng yoshlanib koʻzi.
— Akalar, bu ishga pul olsak — kulgu!
Haqimni olinglar... Roziman, rozi!

Semiz hammol kular: — Ahmoqsan, ahmoq!
Oila boqqanda yaxshi bilarding.

Balki bizlardan ham chiqib oʻtkirroq,
Mana shu akangni rosa shilarding!

Musavvir koʻzida porlagan hayrat
Zulmatga choʻkaru aylanar dardga.
Semiz hammol aytar: — Oʻtayotir vaqt,
Ayting, rozimisiz biz qoʻygan shartga?!

Yusupov oyogʻi kuygan tovuqdek,
Aylandi uch hammol girdidan uch bor.
Yalindi, tinmadi u chugʻurchuqdek,
Baribir barchasi tugadi bekor.

Yusupov soatni bahridan kechdi,

Uzatdi, uch hammol bosh chayqadi: — Kam!
Soʻng yerga oʻtirib tuflisin yechdi,

Keyin yechib berdi kostumini ham.

“Shimimni yechaymi?” — dedi u kulib,
“Ha, boʻpti”, — deyishdi, biz tushunamiz.
Keyinroq... manzilga yetsak, yecharsiz.
Ana, endi, aka, yoʻlga tushamiz!”

Har qanday xalqdayam shunday zotlar bor,
Pul bilan o`lchaydi hayotni ular.

Ularning oyogʻi ostida xor-zor

Boʻlar ona tuproq, dalalar, gullar.

Otasi: — Suv! — deya qoʻlin uzatsa,
— Haqini bering! — deb shoshirgan shular.


www.ziyouz.com kurubxonasi

Onasin borini berib kuzatsa,
Eng soʻnggi nonini yashirgan shular.

Sevgi — pul,

Vatan — pul,

Qani, keb qoling!

Sotilar vijdon-u, sotilar imon!
Ular xiyonatning, makrning quli,
Ularning ko'ksida yashamas armon.

Oh, ular juda koʻp,

Vatanin sotgan

Amir Muzaffarlar — mitti xotiblar.
Oʻzini asray deb

Bolasin otgan,

Otasin oʻldirgan Abdullatiflar.

Taxt uchun, fahsh uchun

Va mansab uchun

Elini, dilini xo'rlagan shular!
Dinidan voz kechar zarra oʻkinmay,
Oʻz ona tilini zorlagan shular!

...Toʻrt hammol koʻtarib borar tobutni.
Yusupov xotini tuqqandek xursand.
Oyoq yalangligin tamom unutib,
Shirin orzularga u boʻladi band.

Yaxshiyam dunyoda Yusupovlar bor,
Dunyo ham ularning hovuchidadir.
Vatanning azobi,

Vatanning dardi

Ularga merosdir — dil ichidadir.

Ha, ular juda kop —

Yurtin saqlagan.

Dushmanga yuzma-yuz turgan shiroqlar.
Ularning hayoti — zulmat qoʻynida
Abadiyat uchun yongan chiroqlar.

...Manzilga yetganda toʻrtinchi hammol
Mung'aygan koʻzlarin tikib zaminga,


www.ziyouz.com kurubxonasi

Shivirlar: — Onamni topdim... onam — shu ayol...
Rahmat, koʻp narsani angladim, aka!

U ketar — koʻzida bedor uqubat,
Koʻzin nuri moziy zulmatin teshar.
Jaynoqi olmadek boʻlib sukunat
Shu yigit ohidan uzilib tushar.

Keyin birdan to'xtar...

Yomgʻirdan keyin

Nam tortgan tuproqqa pichoq botadi.
U rasm chizarkan yonib, entikib,
Vatan uzra yangi, shan tong otadi.

U rasm chizadi — uning xayoli
Olis-olislarga uchib yetadi,

Hech qachon koʻrmaymiz biz bu rasmni—
Uni koʻr yomgʻirlar yuvib ketadi...

Bundan ikki yil avval yozila boshlagan dostonning shu
parchasini bitayotganimda nima uchundir toʻrt hammolning ichida hech boʻlmaganda biri Yusupovni tushunishi
kerak-ku, deb o'ylaganman. Shu sababdan ham boʻlgan
voqeaga zid ravishda to'rtinchi hammol — bo'lajak
musavvir yigit qiyofasini chizishga urindim. Bu mening
shunday odamlar hamisha boʻlganiga, bor ekaniga boʻlgan
ishonchimdan tug'ilganini tushungandirsiz endi, degan
umiddaman...

12

Bugun Bibixonim deganda koʻpchiligimizning koʻz
oldimizda Siyob bozori yonidagi ana shu masjid xarobasi
keladi. Bibixonim deganda bir jahongir Temur bobomiz
bilan uzoq harbiy safarlar mashaqqatini teng tortgan,
deyarli barcha temuriyzodalar tarbiyasi bilan shugʻullangan
goʻzal va oqila ayolni emas, mana shu haybatli obidani
eslaymiz. Aslida esa masjid olis moziyda Amir Temur
Koʻragon jome masjidi nomi bilan atalgan. Chunki uni
buyuk hukmdorning oʻzi bosh boʻlib tiklatgan edi.

Gʻiyosiddin Ali guvohlik beradi: “Sakkiz yuz birinchi


www.ziyouz.com kurubxonasi

yil Ramazoni sharif oyining toʻrtinchi kunida (1399-yilning
10 mayida) jome masjidi uchun poytaxtning eng yaxshi
joyini (Amir Temur) tanladi. Mashhur ustalar va binokorme'morlar bu ulkan imoratning loyihasini tuzdilar, soʻnggi
daqiqada uning poydevorini qura boshladilar”.

Fasih Xavofiy “Mujmali Fasihiy”ning sakkiz yuz birinchi yil voqealari bayonida yozadi: “Amir Sohibqiron
Hindistondan olib kelgan boylik evaziga Samarqand jome
masjidi qurilishini boshladi. (Qurilish) muqaddas Ramazon
oyining toʻrtinchi yakshanbasi (1399-yilning 10-mayi)da
boshlandi”. "

Abu Tohirxoʻja Samarqandiy oʻzining “Samariya” kitobida, Samarqandning masjidlari va madrasalari xosiyat va
sifatlariga bagʻishlangan bobida quyidagilarni yozadi:
“Amir Temur Ko'ragon jome masjidi... shahar ichida,
uning shimol tomonida, Hazrati Shoh (Dari Ohanin) darvozasining yaqinidadir.

Amir Temur Koʻragon Hindistonni olgandan keyin, u
yerdan o'lja qilingan oltin, inju va qimmatli toshlarni bir
yuz toʻqson bir filga yuklab keltirdi va istadikim, poytaxti
bo'lgan firdavsmonand Samarqandda bir jome bino qilgay.
Sakkiz yuz birinchi hijriy (milodiy 1399) yilida kuchli va
tezishlik ustalarni dunyo tevaragidan yigʻib ish boshladi.
Va shunday bir masjidi jome bino qildiki, sahnining sof
ishlanishi hushyor dillardan ham mushavvarroq va baland
kungiralari oy muqarnasidan bezakli, feruzasimon koshinlari lojuvard, osmonrang, oftobga jiloli zarnigor naqshlari
bila goʻzal charx gumbazlariga barobar, baland ovozalik
darvozasi “Kimki bu xonayi ka'baga kirdi, omonlik topdi”
(Qur'on. Oli-Imron surasi, 97-oyat) oyatining kaliti bilan
ochildi. Har bir yuksak toqlari falak peshotoqida qad
koʻtardi. Jomening ravoqi ustida yozilgandurkim: “Amir
Taragay oʻgʻli buyuk xoqon Amir Temur Koʻragon sakkiz
yuz birinchi yilda ushbu jomening solinishiga amr qildi”.
Jome darvozasining uzorida yozilgandirkim: “Ushbu jomeni
bitkazishiga sakkiz yuz oltinchi (milodiy 1404) yilda
muvaffaq boʻlindi”. Ushbu tengsiz bino besh yil orasida
ulugʻ xoqon buyrugʻi bilan solinib bitkazildi.

Ushbu jomening eshigi ikki tabaqali boʻlib, xulo (birinj, mis va rux birga qoʻshilib eritilsa xulo boʻlur) quyulgan va fusunkor ustalar jomening kirar yeriga poʻlod qalam
uchi bilan juda ham goʻzal tabiatlik naqshlar qilganlar


www.ziyouz.com kurubxonasi

ekankim Samarqandning buzuqchilik chogʻida yoʻqolgandir. (V. L. Vyatkin taxminicha, bu masjidning darvozalari Ashtarxoniylar hukmronligining soʻnggi yillarida,
taxminan XVIII asrning qirqinchi-elliginchi yillarida
yo'qolgan.)

Jome eshigi ustida ushbu bayt yozilgan:

Dar kafi xalq hama makru astu havas,
Kor dargohi Xudovandi jahon doradu bas.

Ya'ni:

Xalq kaftida bari ish aldovu havasdir,
Ish yolgʻiz dunyo egasi Tangrining eshigidadir”.

Zahiriddin Muhammad Bobur ham “Boburnoma”da
ushbu jome masjidi haqida quyidagicha ma'lumotlarni
yozib qoldirgan: “Temurbek... yana Ohanin darvozasiga
yovuq, qal'aning ichida bir masjidi jome solibtur, sangin,
aksar Hindistondan eltgan sangtaroshlar anda ish qilibturlar, Masjidning peshtoqi kitobasida bu oyatni “Va iz
yarfau ibrohimal-qavoida ilo oxirihi” andoq ulugʻ xat bila
bitibturlarkim, bir quruh yovuq yerdin oʻqusa boʻlur. Bu
ham bisyor oliy imorattur”.

Sharafiddin Ali Yazdiy “Zafarnoma”da ma'lumot
berishicha, jome masjidi qurilishida mahalliy ustalaru
muhandislardan tashqari Ozarbayjon, Fors, Hindistondan
keltirilgan besh yuz sangtarosh ham ishlagan. Ali Yazdiy
yozadi: “Agar osmon gumbazi uning takrori boʻlmaganda,
bu gumbaz dunyoda yagona boʻlardi, agar somon yoʻli
peshtoqining takrori boʻlmaganda, bu peshtoq dunyoda
yagona boʻlardi”. Mazkur atoqli muarrix yana quyidagilarni xabar qiladi: “Onhazrat (Sohibqiron) bu diniy ishni
oxiriga yetkazishga ishtiyoq va gʻayratining zoʻrligi tufayli
shaxsan oʻzi tez-tez imorat qurilishida hozir boʻlardi. Hatto,
oʻsha muddat davomida aksar vaqtini qurilayotgan masjid
yaqinidagi Xonim (Bibixonim) madrasasida va Tumon ogʻo
honaqosida oʻtkazardi. Xalqning dodiga yetish va rioyatparvarlikka taalluqli ishlarni ham u koʻpincha shu yerda
amalga oshirardi. Shu tarzda shohona iltifot sharofati bilan
masjidning oliy kungiralari quruvchisining qadr-u qiymati
yangligʻ Kayvon ayvonining toʻsinlariga yetishdi... Toshlardan toʻrt yuz sakson ustun taroshlandi. Ularning har


www.ziyouz.com kurubxonasi

birining uzunligi yetti gazga teng kelardi. Baland shifti va
ajoyib forshining hammasi taroshlangan tosh taxtachalar
bilan bezatilgan. Shu tariqa, (masjidning) farshidan tepasigacha boʻlgan balandligi oʻn gaz edi...

Uning toʻrt ruknining har birida bittadan minora qad
koʻtardi. Bayt: Ular osmonning har tarafiga ovoza taratib:

“Obidalarimiz (avlodlarga) bizning kimligimizdan dalolat beradilar” nidosini olamning toʻrt rukniga yangratdilar.

Yetti ma'dan qotishmasidan ishlangan ulkan darvozasining sadosi yetti iqlim obidalari (duosini) Dotussalom (Bagʻdod)ga yetkazib turadi, aylana devorining
ichki va sirtqi tomonlari hamda toqlarining yuzasi toshga
oʻyilgan kitoba (yozuv)lardan ziynat topgan, “al-Qahf”
surasi va boshqa Qur'on oyatlari harflari ham kalimalarining nurli aksi ularda jilolangan...”

Abdurazzoq Samarqandiy “Matlayi saydayn va majmayi
bahrayn” asarida yozadi: “Basra va Bagʻdod ustalari
masjidning darvoza va eshiklarini, oʻrindiqlarini tayanch
va shon-shavkat maskani qildilar, har joyning oʻlchamiga
qarab shoyi va gilamlar tortdilar. Xalaf ustalari gumbaz
ichkarisida toʻnkarilgan osmondagi yulduzlarga monand
tillarang qandillarni yozdilar”.

Jome masjidi toʻrt ulugʻvor imoratdan: katta masjid,
ikki kichik masjid va haybatli peshtoqdan iborat boʻlib,
ular toʻrtburchakli hovlida joylashgan va hovlining toʻrt
burchida toʻrtta minora qad koʻtargan. Besh ming kvadrat
metr sahnli hovli 470 ustunga oʻrnatilgan gumbaz bilan
yopilgan. Yodgorlik joylashgan maydonning umumiy sahni
167x109 metrni tashkil qilgan. Masjid burchaklaridagi
minoralarning balandligi 31 metrni tashkil qilgan. Bugungi
kunda yolgʻiz shimoli-g'arbiy burchakdagi minoraning
yarmicha qismi saqlanib qolgan. Jome ravoqining ikki
chetidagi minoralar balandligi 51 metrni tashkil qilib,
bugungi kunda faqat janubiy tarafdagisining ma'lum qismi
saqlangan. Katta masjid minoralarining balandligi 43 metr
boʻlgan. Bizgacha ularning xarobasi yetib kelgan. Masjid
devorlarining qalinligi 4—4,5 metr boʻlib, pishiq gʻishtdan
ishlangan.

Endi jome masjidi peshtoqi haqida ma'lumot beraylik.
Peshtoqning eni va boʻyi 45 metrga yaqin boʻlgan, bugungi kunda saqlanib qolgan qismining balandligi 33 metr,
kengligi 46 metr. Haybatli peshtoq oʻrtasida kengligi 18,8


www.ziyouz.com kurubxonasi

metrli ravoq bor, ichki tomondayam kichikroq ikkinchi
ravoq oʻrnashgan. Unda marmar hoshiyali darvoza boʻlgan.
Bu darvoza bitiklari xususida oldinda aytib oʻtgan edik.

Peshtoqning yon qatorlarida ikkita aylanma zina
boʻlgan. Zinadan yuqoriga — kungura ravoqli maydonchaga chiqilib, undan minoraga oʻtilgan.

Toʻrt ulugʻvor bino, burchaklarida toʻrt minora yuksalib turgan bu Turkiston me'morchiligining oliy namunasi
boʻlmish obidadan bugunga kelib bir-biri bilan bogʻlanmagan oltita boʻlak saqlanib qolgan. Toʻrt yuz sakson ustunli ayvon, binolar va minoralarning bir qismi oʻtgan asr
oxirida roʻy bergan zilziladan zarar koʻrgan. Xalqimizning
buyuk tafakkuri namunasi boʻlmish bu obidaga asosiy zarar
bosqinchi rus qoʻshinlarining 1868-yilning savr oyi boshida
Choʻponota tepaligiga oʻrnatilgan sanoqsiz to'plari oʻqlaridan yetgan.

13

“Shavkatli” rus qoʻshinining Samarqandni toʻpga
tutishi bu “madaniyatli” istilochilarning insoniyat
taraqqiyoti beshiklaridan biri boʻlmish ona yurtimiz
madaniy merosiga nisbatan qilingan zug'umlarining boshlanishi yoki xotimasi emas edi. Zero, ular bu qonli bosqin
davomida faqat Samarqandni emas, shu bilan birga
Avliyoota, Toshkent, Xiva, Andijonniyam juda qattiq
toʻpboʻron qilganlari bir qator tarixiy hujjatlarda qayd
etilgan. Shaharlarni zabt etish davomida, ya'ni harbiy
harakatlar paytida urushning vahshiy qonunlarini nazarda
tutib haligidaqa toʻpboʻronliklar, vayronaliklarni “oqlash”
mumkindir. Biroq oʻlka zabt etilgandan soʻng ham davom
etgan gʻoratkor jinoyatlarni qanday baholash mumkin?
Oʻsha davr tarixiy bitiklaridan, shu jumladan, mutaraqqiy
rus ziyolilari maqolalari chop etilgan demokratik matbuot
guvohliklaridan shu narsa ma'lumkin, Samarqand Chor
Rossiyasi imperiyasi tasarrufiga kirgach, shaharda xoʻjayinlik qilgan rus harbiylari qadimiy maqbaralarni talaganlar,
koʻhna mozorlarda, xususan, Afrosiyob mavzesida noqonuniy, aniqrogʻi oʻgʻrincha qazishma ishlari olib borib,
qabrlarni talash, talon-taroj qilish bilan shugʻullanganlar.

Shu oʻrinda xuddi mana shu yillari vayron qilingan
yodgorliklar haqidagi hikoyamni bir yodgorlik — tarixda


www.ziyouz.com kurubxonasi

“Qutbi chahordahoʻ“m” nomi bilan mashhur boʻlgan
maqbara qismati bilan toʻldirmoqchiman. Bu maqbara
haqida Abu Tohirxoʻja Samarqandiy quyidagilarni yozib
qoldirgan: “Bu kishining (ya'ni maqbarada yotgan kishining) oti Shayx Nuriddin Basirdir. Undan “Sizning
zamoningizda qutb kimdir?” deb soʻraganda, u: “Birodarim
Abdullo oʻn uchinchi qutbdir, biz oʻn toʻrtinchimiz”, —
deb javob beribdilar. Shuning uchun “Qutbi chahordahoʻm” deb dong chiqargan. Shuning uchun “Basir” deganlarkim, u kishi onadan soʻqir tug'ilgan boʻlsa ham valiylik
nuri bilan barcha koʻrgiliklarni koʻrar edi. U qutblar orasida oʻn toʻrt kechalik to'lgan oydek edi. Shunga koʻra oʻzini
oʻn toʻrtinchi qutb ataydi. U Shayx Zayniddin Kuyi Orifoniyning xalifasi boʻlib, undan tarbiya topib qabul darajasiga yetgan. Shayxlikda tugallanib, eng soʻnggi bosqichga
yetgach (Avliyolikning yettita darajasi bo'lgan — X.D.),
yoʻlboshchisining g'aybiy ishorati yuzasidan, onasi bilan
birga Noʻshkentdan Samarqandga koʻchib kelibdi...
Samarqandga kelgach, Novadon bulogʻining yoqasida Ko'yi
Choʻpononda (Choʻponotada — X.D.) sabzarang yoki
“Masjidi kabud” va turklar “Koʻk machit” deb ataladigan
masjidda qoʻnib, shunda oʻrnashibdir. Zikrni jahriya yoʻli
bilan aytar ekan... U olti yuz qirqinchi (1242) yilda oʻldi.
Boshqa manbada 646 (1248-yilda — X.D.). Gavdasini
Novadon bulogʻining yoqasiga koʻmdilar. Aytadirlarkim,
Qutbi chahordahoʻmning qutlug' mozori Novadon boʻyida,
ark tashqarisida ekan. Amir Temur Koʻragon Abu Sa'id bin
Burhoniddin Sog'arjiydan (Ruhobod maqbarasi Burhoniddin Sog'ariynikidir — X.D.) oʻz ishlarining oldinga
borishi uchun ruhoniy yordam soʻraganda, Shayx Nuriddin
(Qutbi chahordaxoʻm) qabrini ziyorat etishga buyuribdi.
Shu shayxning buyrugʻi boʻyicha Amir Temur Qutbi chaБогдахо"т mozorini Samarqand arkiga kirgizib, qabri ustida goʻzal va yuksak bir bino soldirgan va gumbazining ustiga oltindan bir qubba yasatib oʻrnatgan ekan... Amir
Temur kechalari shul mozorning tevaragida aylanib yurar
ekan”.

N. 1. Veselovskiy tomonidan 1904-yili Peterburgda chop
etilgan “Samariya”ning boshidagi soʻzda keltirilgan samarqandlik mullo Mir Nizomiddin hikoyasi mana shu goʻzal
obida qanday vayron etilgani haqidadir: “Eski tarix kitoblaridan ma'lumki, Qutbi chahordaho“m nomi bilan mash

www.ziyouz.com kurubxonasi

hur Shayx Nuriddin Basir... oʻz vasiyati boʻyicha Novadon
arigʻi yaqinida, Samarqand ichida, kunchiqar tomonida
koʻmilgan. Ming ikki yuz sakson toʻrtinchi (1868) yilda
Buxoro amiri va rus qoʻshini orasida boʻlgan urush natijasida amir qoʻshini qochib, Samarqand rus qoʻshini qo'liga
kirdi. Hijriy ming ikki yuz toʻqson yettida (1881) ruslar
Amir Temur tomonidan Qutbi chahordahoʻm mozori ustida
solingan koshinlik goʻzal va yuksak binoni miltiq dorisi
(dinamit) bilan tubidan uchirtirib buzdilar va qabr yerini
Tuproqqoʻrgʻon atalgan qoʻrgʻon (krepost)ga kirgizdilar.
Shuning uchun yuqorida yozilgan yilda bu satrlarni yozuvchi men — Samarqand qozisi mullo Mir Nizomiddin Qutbi
chahordaxoʻm suyaklarini viloyat hokimiga iltimos va iltijo qilib, Abbos oʻgʻli Qusam mozorining gʻarbiy-shimolida,
Doniyol mozoriga boriladigan katta yoʻl yoqasida, mozorning xizmatchilari va shipirguvchilari yordami bilan
ko'chirib koʻmdik”.

Bu hikoyaga izoh ortiqcha. Faqat “iltimos va iltijo
qilib” degan soʻzlarda qanchalik mung va nochorlik borligi, bu mung bizga meros boʻlib qolganini aytib oʻtishdan
oʻzimni tiyolmayman...

14

Bir paytlari toʻrt yuz sakson ustunli yopiq ayvondan
iborat, bugun esa qurilish maydoniga aylanib qolgan Amir
Temur Jome masjidi hovlisining oʻrtasida marmar toshdan
yasalgan ulkan lavh (Qur'on qoʻyiladigan maxsus kursi)
bor. Lavh dastlab katta masjid binosi ichida boʻlgan,
taxminan 1875-yilda bu bino gumbazining qulashidan
xavflanib, tashqariga — hovli oʻrtasiga chiqarib qoʻyilgan.
U nafis hoshiyalar, muqarnaslar, islimi naqshlar va yozuvlar bilan bezalgan. Lavh jahongirning nevarasi, buyuk
mutafakkir va olim Mirzo Ulugʻbek farmoniga binoan
yasalgan. Toshkursi chetiga “Sultoni azim, oliy himmatli
xoqon, din-diyonat homiysi, Hanafiya mazhabining posboni, aslzoda sulton, ibn sulton, amiri mo'min Ulugʻbek
Koʻragon” degan yozuv bitilgan.

Bu lavh tosh Ulugʻbek mirzo 1425-yili Moʻgʻuliston
ustiga qilingan harbiy yurishdan olib qaytgan uch toshning
biridan, Amir Temur Shom bosqinidan olib qaytgan xalifa
hazrati Usmon Qur'oni uchun maxsus yasalgan. Bu haqda


www.ziyouz.com kurubxonasi

“Samariya” shunday guvohlik boʻldi: “Samarqandda xalifa
hazrati Usmon “Qur'on”i bor va xalifa shu Qur'onni oʻqib
turgan chogʻida shahid qilingandir. Xalifaning toʻkilgan
muborak qon izi ham shu Qur'onning betida bor. Ushbu
Qur'onni Amir Temur Koʻragon keltirib oʻz dahmasiga
qoʻygandir. Viloyatning buzuqchilik chogʻida u yerdan
olinib, Xoʻja Nosiriddin Ubaydulla Ahror madrasasi —
Madrasayi Safed (“Oq madrasa”)ga qo'yildi. Qur'on kiyik
terisiga kufiy xat bilan yozilgan. Xalifa Usmonning qutlugʻ
qoni qora-qizil tusda koʻrinib turibdir”.

Usmon ibn al-Affon (644—656-yy.) uchinchi xalifa
boʻlgan. Mashoyixlar Paygʻambarimizning ikki qiziga —
dastlab Ruqiyaga, uning vafotidan soʻng esa Ummu
Qulsumga uylangani uchun hazrati Usmonni “Ikki shams
egasi” deb atalgan. Xalifa Usmon Paygʻambarimiz oʻlimidan keyin ogʻizma-ogʻiz koʻchib yurgan Qur'on matnlarini
bir joyga toʻplab, yagona mukammal matnni yaratgani
bilan islom tarixida nom qoldirgan. U kotib Muhammad
Zayd ibn Sobit koʻmagida va Paygʻambarning tirik safdoshlari guvohligida Qur'onning yagona nusxasini tuzib
chiqdi. So'ng yagona nusxadan bosh nusxa koʻchirib
Makka, Madina, Damashq, Kufa va Basra shaharlarida
saqlashni buyurgan. Asl nusxa xalifa ixtiyorida qolgan.
Xalifa Usmon oʻldirilgandan soʻng koʻp oʻtmay, mana shu
asl nusxa yoʻqolgani ma'lum. Koʻhna bitiklar yillar oʻtib
uning goh u, goh bu shaharda paydo boʻlgani haqida
hikoya qiladilar.

Abu Tohirxo'ja Samarqandiy hikoyasidagi Xalifa
Usmon Qur'oni Samarqandga qanday kelib qolgan. Bu
haqda uch xil taxmin bor. Birinchi taxminga qaraganda uni
X asrda yashagan, oʻsha davrning nufuzli diniy arbobi Abu
Bakir Kaffol ash-Shoshiy Bagʻdoddan Movarounnahr
tuprogʻiga olib kelgan. Ikkinchi taxmini Xoʻja Ahror
madrasasida saqlanganidan boʻlsa kerak, ushbu Qur'onni
Xoʻja Ahror shogirdlaridan biri (Hatto, ba'zilar Xo'ja
Ahrorning oʻzi deyishadi) Makkaga hajga borib, qaytayotganda Kustantiyada turk sultonini (boshqa ma'lumotlarga
qaraganda xalifani) davolab, evaziga shu muqaddas kitobni soʻrab olgan, deyishadi. Uchinchi taxmin tarafdorlarining fikricha, “Xalifa Usmon Qur'onini, yuqorida Abu
Tohirxoʻja Samarqandiy yozganidek, Amir Temur Shom
yoki Iroq yurishidan oʻz poytaxtiga olib kelgan.


www.ziyouz.com kurubxonasi

Xalifa hazrati Usmon Qur'onning asl egalari — musulmonlarga qaytarib berilishi bilan bogʻliq koʻp xabarlarda bu
uch taxmin koʻp takrorlandi. Xoʻsh, bu taxminlarning qay
biri haqiqatga yaqinroq. Kamina uchinchi taxmin tarafdori.
Men uchun bu taxmin emas, balki ayni haqiqatdir. Mening
bu fikrimni tasdiqlaydigan asosiy dalil Amir Temur Jome
masjidi maydonida saqlangan lavh toshdir. Birinchidan,
xalifa Usmon Qur'onining Mirzo Ulugʻbek yasatgan lavh
toshga oʻz haybati bilan mos kelishi, uning Amir Temur
zamonida Samarqandga olib kelinganini tasdiqlaydi. Bu eng
avvalo Xoʻja Ahror yoki uning shogirdi haqidagi taxminni
yoʻqqa chiqaradi. Chunki Xoʻja Ahror Mirzo Ulugʻbek
oʻlimidan keyin, Abusaid mirzo taxtda oʻtirgan yillarda
Samarqandga kelib, qo'nim topgan edi.

Ikkinchidan, xalifa Usmon qoni sachragan muqaddas
kitobning taqdiri, garchi yirik diniy arbob boʻlganiga qaramay, Abu Bakir Kaffol ash-Shoshiy qoʻlida emas, balki
oʻsha davr hukmdorlari ixtiyorida boʻlgani shak-shubhasiz.
Xuddi shu sababdan ham ishonch bilan aytish mumkinki,
oʻzini xastalikdan xalos etgani uchun in'om etish, hatto
turk sultonining diliga ham sigʻmasa kerak. Qolaversa,
ikkinchi taxminni tasdiqlaydigan voqea Xo'ja Ahror tarjimayi holi mufassal yozilgan “Rashahot” kitobida uchramaydi. Shu sababdan ham “Samariya”da keltirilgan rivoyat
toʻgʻri boʻlib, Amir Temur uni Shomdan qilich zoʻri bilan
keltirgani haqiqatga yaqinroq.

1868-yilning bahorida Samarqand bosqinchi rus
qoʻshinlari tomonidan zabt etilgach, hayal oʻtmay viloyat
hududida tuzilgan Zarafshon okrugining boshligʻi generalmayor Abramov bu noyob va bebaho boylikni qoʻlga kiritishga jiddiy kirishadi. Ochigʻini aytish kerak, Samarqand
ulamolari bunday talonchilikdan norozi boʻlib, qattiq
qarshilik koʻrsatadilar. Qur'onni yashirishga urinadilar.
Biroq bosqinchi general uni zoʻravonlik bilan besh yuz
qoʻqoniy (taxminan 100 soʻm. Efron-Brokgauz qomusida
150 soʻm deb yozilgan) evaziga “sotib” olib, Toshkentga —
Turkiston general-gubernatori fon Kaufmanga joʻnatadi.

Fon Kaufman boʻlsa oʻz navbatida 1869-yilning 24oktabrida Xalifa Usmon Qur'onini Peterburgdagi imperator kutubxonasiga tortiq qiladi va buning evaziga imperatorlik kutubxonasining faxriy a'zoligiga saylanadi.

Peterburgga keltirilgan Qur'on oʻsha davrning yirik rus


www.ziyouz.com kurubxonasi

olimlari diqqatini tortdi. Uning dastlabki peleografik
tahlili rus arabshunosi A.F. Shebunin tomonidan amalga
oshirildi va bu oʻrganish natijasida Qur'onning haqiqatan
ham VII asrda koʻchirilgani ma'lum boʻldi. 1905-yilda ellik
nusxada Xalifa Usmon Qur'onining faksimile nashri bosilib
chiqdi.

1917-yilning soʻnggi oyida Peterburgda oʻtkazilgan
mahalliy musulmonlar syezdi Milliy masalalar Xalq nozirligiga murojaat qilib, tabarruk yodgorlik boʻlmish Xalifa
Usmon Qur'oni musulmonlarga qaytarilishini soʻradi.
Oradan koʻp oʻtmay, Qur'on Ufa shahriga — Butunrossiya
musulmonlar kengashi ixtiyoriga joʻnatildi. 1924-yilda
Qur'on dastlab Toshkentga, keyin esa oʻzining eski oʻrni
Samarqanddagi Xoʻja Ahror masjidiga qaytarildi. Oradan
17 yil oʻtgach Qur'on yana Toshkentga olib kelindi va
qariyb yarim asr davomida Oʻzbekiston Xalqlari tarixi
muzeyi yertoʻlasida saqlandi.

15

Viktor Vitkovich hikoyasining davomi: Yusupov
hammollarga bor-yoʻq pulini, kamiga soat-u kostumini ham
berib, muttahamlarni arang koʻndirdi va ming bir gʻavgʻo
bilan qoʻnalgʻaga yetib keldi. Endi samolyotga chipta
olishi zarur edi. Bir haftalik yugur-yugurda sillasi qurigan
Yusupovning birinchi marta omadi yurishdi. Qoʻnalgʻa
boshligʻi tarixdan uncha-muncha xabardor kishi ekan:
Yusupovning iltimosini eshitishi bilan: “Bu yogʻini bizga
qoʻyib bering, boplaymiz”, — dedi-yu, “boplash”dan oldin
Bibixonimni koʻrsatasiz, deb turib oldi. “Yoʻq!” — deyishning iloji yo'q edi, Yusupov noiloj koʻndi. Qosh qoraymoqda edi. Qorongʻi tusha boshlaganini koʻrib, Yusupovning
dili battar xufton boʻldi. Odamlar tiqilib ketgan qoʻnalgʻa
binosining ichi gʻira-shira yoritilgan, havosi dim, tamaki
tutuniga to'lgan — bunday doʻzaxda tunni oʻtkazish u
yoqda tursin, bir lahza turishning oʻzi azob ekanligini bilib,
Yusupov aeroport boshlig'ini Bibixonim jasadi yotgan
ombor tomonga boshlab ketdi.

Temurning suyukli xotini jasadini koʻrish baxtiga
muyassar boʻlganidan mamnun boshliq va'dasining ustidan
chiqdi: baqirib-chaqirishlarga qaramay, turli vaj-korson
topib, bir necha yoʻlovchini reysdan qoldirdi, Yusupov


www.ziyouz.com kurubxonasi

bilan Bibixonimni samolyotga joyladi. Oʻsha yillarning eng
mashhur samolyoti LI-2 samarqandlik tarix jinnisini yetti
kun yugurtirgan poytaxtni pastda qoldirib, yarim dunyoni
zir titratgan jahongirning mashhuri olam poytaxti, sayqali
zamin atalmish Samarqandga qarab uchdi.

Yusupov baxtiyor edi, ammo hali oldinda uni qanchalar
tashvish-u gʻalvalar kutayotganidan bexabar edi.

16

Bibixonim haqida ikkinchi afsona: Jang-u jadal
bilan olingan mamlakatlardan birining aholisini itoat
qildirolmagan Temur tashvishga tushib qoldi. U chora
topolmay vazirlarga maslahat soldi. Ular ham yetti kechakunduz oʻylab iloj topolmadilar.

Amir Temur jang-u jadallar bilan yana bir yangi mamlakatni zabt etdi va davlatni boshqargan eski amaldorlarni
oʻrnida qoldirib boshqa yurt ustiga yurish boshladi. Ammo
zabt etilgan mamlakat xalqi jahongir qoʻshinlari ketishi
bilan gʻavgʻo boshladi. Ular oʻzlarining amaldorlariga
boʻysunishdan bosh tortib, isyon qilishar, qilichlar jarangi
toʻxtamas edi.

Amir Temur oʻylanib qoldi. Yetti kecha-kunduz oʻyladi,
oxiri Samarqandda qolgan oqila xotini nomiga maktub
bitib, chopari bilan Movarounnahr sari yoʻlladi.

Chopar ham qishlog'ʻ-u kasabada ot almashtirib, uyqu-yu
oromni unutib tun-u kun yoʻl bosdi. Samarqandga yetay
deganda, nafas rostlash uchun bir manzilga qoʻndi. Choy
ichib turib birdan oʻyga toldi. “Amir Temur Bibixonimni
anchadan buyon koʻrmagani rost. Bu xatda Sohibqiron
xotiniga bag'ishlab gʻazal bitgan bo'lsa, ajabmas. O'qib
koʻrsam bilib oʻtirishibdimi?” — debdi-da, xatni ochib ko'ribdi. Oʻqisa, gʻazal emas, bor-yoʻgʻi ikki jumla: “Olgan
mamlakatimning xalqini itoatda tutmoqqa kuchim yetmayapti. Qanday maslahat berasan?” — degan yoziq bor ekan.

Chopar Samarqandga yetib kelib, Ko'ksaroyga kirib
maktubni Bibixonimga topshiribdi. Oqila ayol emasmi,
malika xatning ochilganini darhol sezibdi. “Agar javob
yozsam bu jonidan toʻygan yana ochib oʻqishi turgan gap.
Shunday qilishim kerakki, aytadigan gapimni Sohibqironga
bu oʻz ogʻzi bilan yetkazsin. Lekin nima deganini o'zi
anglamasin”, — deb o'ylabdi malika.


www.ziyouz.com kurubxonasi

Shundan keyin Bibixonim xizmatchilarni chaqirib,
borib falon yerdagi chakalakzorning bitta daraxtini
qoldirmay qirqib tashlanglar, deb buyuribdi. Choparniyam
ularga qoʻshib joʻnatibdi. Xizmatchilar borasolib chakalakdagi daraxtlarni bitta qoldirmay qirqib tashlashibdi.
Shundan soʻng Malikadan: “Endi yerni tekislanglar”,
degan buyruq kelibdi. Xizmatchilar toʻnkalarni qo'porib,
chakalak oʻrnini tep-tekis shudgorga aylantirib qoʻyibdilar.
Uchinchi kuni Bibixonimdan tekislangan yerga yosh nihollar ekish haqida farmoyish kelibdi. Nihollar oʻtqazilayotganda Bibixonimning oʻziyam kanizaklarini boshlab yetib
kelibdi va boshqalarga qoʻshilib nihol ekibdi. Bu ishlar
tugagach, Bibixonim choparni chaqirib:

— Yo'lga chiqadigan vaqting boʻldi, otlan, — debdi.
Chopar hayron bo'libdi:

— Sohibqironga javob yozmaysizmi? — debdi.

Bibixonim:

— Yo'q, yozmayman. Sen sohibqironga bu yerda
koʻrganlaringni bir boshdan hikoya qilib bersang, kifoya.

Chopar yana har qishlogʻ-u kasabada ot almashtirib, bir
oy deganda manzilga yetibdi. Otidan sakrab tushib, uni koʻzi toʻrt bo“lib kutayotgan Amir Temur oldida bosh egibdi.

— Xoʻsh, xat keltirdingmi? — debdi Amir Temur.

— Yoʻq, malikam javob yozmadilar, faqat bu yerda
koʻrganlaringni bir boshdan gapirib bersang kifoya, deb
aytdilar, — debdi chopar hukmdorning koʻziga tik qarolmasdan. б

Amir Temur shu zahoti choparning qilmishini anglabdi.
Biroq oʻzini sezmaganga olib, buyuribdi:

— Xoʻsh, nimalarni koʻrding, ayt!

Chopar Samarqandda koʻrganlarini bir boshdan:
toʻqaydagi daraxtlarni qirqib, toʻnkalarini qoʻporib, yerni
tekislab yosh nihollar oʻtqazganlarini gapirib beribdi. Amir
Temur Bibixonimning unga nimalarni yetkazmoqchi
boʻlganini anglabdi. Anglabdi-yu quvonib ketganidan,
choparni jazolash lozimligini ham unutib yuboribdi.

Bibixonim jahongir eriga u bosib olgan mamlakat
aholisini itoatda saqlash uchun oʻsha yurtning mansabdor
oqsoqollarini xizmatdan butunlay chetlatib, ularning
oʻrniga yoshlarni tayinlash haqidagi maslahatini mana shu
tarzda yetkazgan ekan.

Amir Temur Bibixonim aytganidek ish tutibdi. Tobe


www.ziyouz.com kurubxonasi

qilingan mamlakatning oliy mansablarida oʻtirgan hamma
oqsoqollarni — birini quvib, birini oʻldirib, birini zindonga solibdida, ularning oʻrniga yoshlardan qoʻyib chiqibdi.
Tez orada mamlakat aholisini boshini itoatda tutadigan
boʻlib qolibdi.

17

Xalq oʻrtasida Bibixonim nomi bilan mashhur boʻlgan
malikaning asli ismi Saroymulkxonim edi. Uning hayot
yoʻli haqida tarixiy manbalardan biri bo`lmish Abdurazzoq
Samarqandiyning “Matlayi sa'dayn va majmayi bahrayn”
asarida yozilishicha, Saroymulkxonim chingiziylardan
boʻlmish Chigʻatoy avlodiga mansub Qozonxonning qizi
boʻlib, besh yoshida otasidan yetim qolgan. Mashhur rus
olimi V. Bartold ham Qozon ismli xon qizi haqida ma'lumot beradi. Shu sababdan ham, ya'ni Chingizxon avlodidan boʻlgani uchun ham Saroymulkxonim Amir Temur
saroyida katta izzat-ikromda boʻlgani shak-shubhasiz. Shu
yerda ta'kidlab oʻtish kerakki, bu davrga kelib
Movarounnahrda oʻrnashib qolgan mo'gʻullar bilan
Moʻg'ulistondagi moʻgʻullar orasidagi tafovut koʻpayib,
mahalliy xalq — turkiylar tarkibiga singib keta boshlagan
edilar. Shu sababdan ham moʻgʻul aslzodalari oʻz shajaralarini muqaddas tutib, saqlab yurishlariga qaramay ular
.turkiy hukmdorlarga qaram boʻla boshlagan edilar. Turkiy
hukmdorlar esa Chingizxon avlodlari bilan quda tutinib,
oʻzlarining taxtga boʻlgan da'volarini oʻsha davr qonunlaridan kelib chiqib mustahkamlaganlar. Amir Temur ham
Bibixonimga uylangani tufayli “Koʻragon”, ya'ni “xonning
kuyovi” unvonini olgan. Ba'zi ma'lumotlarga qaraganda,
Saroymulkxonim amir Husayn ibn amir Musallab ibn amir
Qozog'onning xotini boʻlib, yetti yuz yetmish birinchi
(1369) yilda Amir Temur Movarounnahr taxtini egallash
yoʻlida raqibi boʻlmish amir Husaynni o'ldirgandan keyin
uning zavjasiga uylangan.

Agar tarixiy ma'lumotlarga asoslanib, Qozonxonning
1347-yilda vafot etgandan kelib chiqib, yuqorida keltirilgan Abdurazzoq Samarqandiying Bibixonim besh yoshida
otasidan yetim qolgani haqidagi ma'lumotni inobatga
olsak, Saroymulkxonim 1342-yilda, ya'ni hijriy 742—743yillarda tugʻilgan deb qarash mumkin.


www.ziyouz.com kurubxonasi

Tarixiy manbalarda Amir Temurning Iroq va Ozarbayjonga qilgan harbiy yurishida Bibixonimning u bilan
birga boʻlgani haqida ma'lumot beriladi. Hamda oʻsha safar
davomida Sultoniyada Temurning oʻgʻli Shohruh ikki
farzand koʻrgani — xotini Gavharshodbegimdan Ulugʻbek
mirzo (Muhammad Taragʻay), ismi bizga noma'lum boʻlgan
xotinidan esa Ibrohim Sulton tugʻilgani ma'lum qilinib,
jahongir saroyida oʻrnatilgan an'anaga muvofiq bu shahzodalar Saroymulkxonim tarbiyasiga topshirilgani aytiladi.
Malika Amir Temurning Hindiston, turk sultoni Yildirim
Boyazid va Misr sultoni Nosiriddin Faroj ustiga qilgan yurishlaridayam birga boʻlgan.

Fasih Havofiy “Mujmali Fosihiy”da yetti yuz sakson
to'qqizinchi (1387) yil voqealari bayonida Amir Temurning
Koʻkcha Tengizda turganida uning oldiga Shohruh sulton
bilan Xalil Sultonni olib Saroymulkxonim kelgani haqida
ma'lumot beradi. Bu esa oʻz-oʻzidan Temurning barcha
farzandlari va nabiralari murg'ʻakligidayoq Saroymulkxonim ixtiyoriga — oqila malika tarbiyasiga berilgani
haqidagi ma'lumotlarni tasdiqlaydi. Uning tarbiyasini
olgan Shohruh Sulton, Xalil Sultonning san'at va adabiyotga, Mirzo Ulugʻbekning ilm-u fan va adabiyot-u
musiqaga mehr qo'yishidan yana shunday xulosaga kelish
mumkinki, Saroymulkxonimning oʻzi ham ma'rifatli va
fozila ayol boʻlgan. :

Saroymulkxonim faqat chingiziy xonlar avlodi boʻlgani
uchungina emas, ayni paytda aynan fozila va oqila ayol
boʻlganidan ham Turon hukmdorining mehr-u muhabbatini, hurmat-u e'tiborini qozongani shubhasizdir. Jahongir
boshqa xotinlaridan koʻra koʻproq aynan shu katta xotinini oʻz harbiy yurishlarida hamroh qilishi sababini ham
Saroymulkxonimning mana shu fazilatlaridan izlash lozim.

Oqila malikaning saltanatni boshqaruv ishlarida, qurultoylar-u oliy majlislarda davlat ustunlari boʻlmish amirlar
bilan teng qatnashish huquqiga ega boʻlganini Amir Temur
saroyiga tashrif buyurgan Kastiliya elchisi Ryui Gonzales
de Klavixo ham tasdiqlaydi. Klavixo oʻzining
“Samarqanddagi Amir Temur saroyiga sayohat kundaligi”da shunday yozadi: “Temurbek Samarqandga yurish
qilib, uni zabt etadi, hokimiyatni qoʻlga olib. shohning
xotiniga uylanadi. Endilikda bu ayol Temurbekning bosh
xotini hisoblanadi. Uni Kan'o, ya'ni ulugʻ malika deb ataydilar. Kan'o yoki Kan'on — Temurbekning katta xotini,


www.ziyouz.com kurubxonasi

xonim, ya'ni Malika Qozonxonning qizi, amir Musoning
singlisi edi. Temurbek uni Husayn haramxonasida qoʻlga
oldi. Uning haqiqiy ismi Saroymulkxonim boʻlib, uni
Mehribona deb ham ataydilar. Uning oʻgʻli Shohruh
pirovardida Temurbek saltanatining vorisi boʻldi”.

Boshqa bir lavhada ispan elchisi bu fikrni yana qayta
uqtiradi: “Shohning katta xotini Saroymulkxonim deb ataladi. Saroymulkxonimning saroyidagi nomi Bibixonimdir.
U Suriya, Eron podshohi Axinxon (Sulton Qozonxon)ning
qizi edi”.

Kastiliyalik mehmon oʻz hikoyasi davomida
Bibixonimni goh Turon hukmdori Ovrupo davlatlarining
elchilarini qabul qilgan marosimda, goh Amir Temur
uyushtirgan toʻy-tomoshada qatnashganligi haqida yozadi.
Bu g'aroyib sayohatnoma Bibixonimning yagona tasviri
keltirib oʻtilgani bilan gʻoyat qimmatlidir. Ryui Gonzales
de Klavixoning goʻzal malika haqidagi ajoyib hikoyasini
oʻqiylik:

“...Shohning katta xotini Kan'o chodirlar yonidagi
saropardalarning biridan chiqib keldi. Saroymulkxonim
quyidagicha kiyingan edi: ustida zarhal bilan tikilgan, uchlari yerga sudralib turgan uzun va keng, yengsiz va yoqasiz qizil shohi koʻylak. Koʻylak belidan kesib toraytirilmagan holda etagigacha juda kengayib borgan. Malika oson
yurishi uchun koʻylagi etagini oʻn besh nafar ayol koʻtarib
borardi. Malikaning yuziga oftobdan saqlanish uchun oq
upa shu qadar koʻp surtilgan ediki, chehrasi bamisoli oq
qogʻozga oʻxshardi. Qishda yoki yozda safarga chiqqan barcha aslzoda ayollar yuzlariga shunday upa surtadilar.
Malikaning yuziga harir oq mato tutilgan, xuddi jangda
kiyiladigan dubulgʻaga oʻxshash juda baland qizil bosh
kiyim. Uning uchlari xonimning yelkasiga tushib turibdi,
quyi qismiga matoh tikilgan. Ularga koʻplab durri noyoblar, yoqut, feruza va boshqa xilma-xil toshlar juda chiroyli
qadalgan. Bosh kiyimning zarhal bilan tikilgan va xonim
yelkasiga tushib turgan qismiga ham qimmatbaho toshlar
durri nob bilan bezatilgan chiroyli tilla bargak qadalgan.
Qalpoq uchi bamisoli jajji ayvonga oʻxshaydi, unga
favqulodda har biri ikki barmoq yoʻgʻonligida yal-yal yonib
turgan chiroyli, tiniq uch dona yoqut oʻrnatilgan.

Shuningdek, unga qadalgan, uzunligi ikki qarich oq
jig'aning ayrim parlari pastga egilgan, ba'zilari yuz-u
koʻzga qadar tushib turardi. Zar iplar bilan bogʻlangan par

www.ziyouz.com kurubxonasi

lar oʻrami oxiridagi jig'aga qimmatbaho toshlar, marvaridlar qadalgan boʻlib, yurganda pirpiraydi. Malikaning
timqora sochlari yelkasiga tushib turardi. Ular qora sochni
yuksak qadrlaydilar, hatto, sochni yanada qoraytirish
uchun boʻyaydilar. Xonim boshidagi qizil qalpoq tushib
ketmasligi uchun bir necha ayol qoʻllari bilan tutib turardilar. Malika bilan uch yuzga yaqin ayol birga keldi.

Malikaning yuziga oftob tushirmaslik uchun bir kishi
nayzasimon tayoqqa oʻrnatilgan soyabon tutib kelardi.
Xuddi chodirning tepa qismiday dum-dumaloq qilib oq
shohidan yasalgan soyabon halqasimon yogʻoch chiziqqa
tortilgan edi. Haram ogʻalari ayollardan oldinda borar edilar. Shunday qilib, xonim shoh oʻtirgan koʻshkka kelib,
Temurbekdan biroz orqaroqqa joylashdi. Xonim oldida
koʻrpachalar taxlami turardi. Xonimni kuzatib kelgan ayollarning hammasi koʻshkdan tashqariga joylashdilar.
Xonimning yonida uch ayol uning boshidagi qizil qalpoqni
tushib ketmasligi uchun tutib turardi”.

Qadimiy bitiklarda keltirilgan hikoyalarning barchasi
Saroymulkxonim Amir Temurning muhtarama va nufuzli
xotini boʻlganiga dalolatdir.

18

Amir Temur qurdirgan jome masjidining Bibixonim nomi bilan atalishi sababiga kelsak, buni quyidagicha
izohlash mumkin.

Amir Temur jome masjidi qurilishi boshlangan yili —
sakkiz yuz birinchi (1399) yili Saroymulkxonim masjidga
qarama-qarshi tarafda onasi va oʻziga atab maqbara va
madrasa qurishga Sohibqiron eridan ruxsat oldi. Har ikkala
imorat qurilishi Amir Temur tomonidan qattiq nazorat qilib
borildi. 5

Fasih Xavofiy “Mujmali Fasihiy”da quyidagilarni
ma'lum qiladi: “Hijriy sakkiz yuz yettinchi muharram oyining oʻninchisida (1404-yilning 19-iyuli) amir Sohibqiron
Rum va Shom yurishidan Samarqandga qaytdi... Amir
Sohibqiron jome masjidi qurilishini ko'zdan kechirdi va
qurilishga ajratilgan jamgʻarmani sovurgani va kayf-u safo
bilan mashgʻul boʻlgani uchun Xo'ja Mahmud Dovud bilan
Muhammad Jaldga qahr qildi. Bularning aybi bilan qurilayotgan Saroymulkxonim madrasasining ayvoni amir
Sohibqiron jome masjidining ayvonidan biroz balandroq


www.ziyouz.com kurubxonasi

boʻlib qolgandi. Amir Sohibqiron ularni Konigilda qatl
etdi”

Xavofi ning bu axborotini “Ajoyib al-makdur finavoib
Taymur” U “Temur keltirgan musibatlarda taqdir ajoyibotlari”) nomli asar muallifi, XV asrda yashagan arab muarrixi, qolaversa, Amir Temur yurishlari guvohi Ibn
Arabshoh ham tasdiqlaydi. Uning qayd etishicha, masjidi
jome qurilishiga boshchilik qilish Muhammad Jald degan
a'yon zimmasiga yuklatilgan. Biroq jome masjidi imoratidan koʻngli to'lmagan Sohibqiron bu a'yonni qatl etib,
uning mol-mulkini musodara qilgan. “Bunday qattiq jazoga sabab, Muhammad Jald boshchiligida qurilayotgan
jomening Katta malika (Bibixonim) qurdirgan madrasaga
nisbatan pastroq va omonat boʻlganida edi”, — deb yozadi
Ibn Arabshoh. Ibn Arabshohning bu qaydini Sharafuddin
Ali Yazdiy ham tasdiqlab yozadi: “Sohibqiron oʻzining
koʻrsatmasi bilan qurilgan binolardan biri, ammo u safarda
ekanligida koʻtarilgan jome masjidini borib koʻrganida,
uning baland himmati nazarida kichik va past koʻrindi.
Shuning uchun amri oliy sodir boʻldikim, masjidni buzsinlar va qaytadan balandroq va kengroq qilib qursinlar. Shu
dargohni kengaytirib va baland koʻtarib qurish ishida
qusurga yoʻl qoʻyganligi uchun Xoʻja Mahmud Dovud
soʻroqqa tutilib jazolandi”.

Mana shu voqeadan ma'lumki: Bibixonim qurdirgan
madrasa ham oʻzining ulugʻvorligi bilan Amir Temur jome
masjidi bilan teng boʻlgan. Afsuski, bu madrasa binosi bizgacha yetib kelmagan. Bu hashamatli binolar silsilasidan
hozir yolgʻiz Saroymulkxonim maqbarasigina saqlanib qolgan.

Bibixonim madrasasi tarixini muxtasar tadqiq etgan samarqandlik alloma, ustoz Botir Valixo'jayev hikoya qiladi:
“Ma'lum bo'lishicha, bu madrasa Amir Temur safardaligi
vaqtida tezkorlik bilan qurilganga oʻxshaydi. Uning
hashamati va salobati Amir Temur diqqatini ham oʻziga
tortgan. Shu tufayli, tarixiy manbalarda uqtirilishicha,
Amir Temur 1404-yili safardan qaytgach, Samarqandga
kelib, Saroymulkxonim madrasasiga qoʻngan. Masalan,
Sharafiddin Ali Yazdiy “Zafarnoma”sida bu haqda shunday
yozilgan: “Amir Temur jome (masjidi) qarama-qarshisidagi
Saroymulkxonim madrasasiga kelib tushdi”. Bu fikr
Mirxondning “Ravzat us-safo”sida ham keltirilgan.
Klavixo esa bu voqeaning kuni, oyi va yilini aniq koʻrsat

www.ziyouz.com kurubxonasi

gan — 1404-yil, 29-sentabr, dushanba kuni. Yazdiy va
Mirxondning yozishlaricha, Amir Temur ana shu madrasada turib, turli davlat ishlarini bajargan, chet ellik elchilarni qabul qilgan. Bu masalada xususan “Ravzat ussafo”da quyidagi mazmunda bayon etilgan ma'lumot qiziqarlidir:

Amir Temur Samarqand shahriga qaytgach, Saroymulkxonim madrasasida qoʻndi, Amirzoda Pirmuhammadni
tilab, Zobulistonga joʻnatdi... Misr elchisiga toʻn, kamar
tuhfa qilib, oʻz mamlakatiga qaytishga ruxsat berdi.
Mavlono Abdulloh Keshiy va bir necha boshqa kishilarni
Misr elchisiga qo'shib, ulardan Misr hokimi malik Farrux
(aslida Faraj. — X.D.) nomiga zarhal bilan bitilgan maktubni ham (maktub mavlono Shayx Muhammad ibn Xoja
Bandkor Tirmiziy kotib qoʻli bilan eni uch gaz, uzunligi
yetmish gaz qilib yozilgan edi) joʻnatdi. Boshqa elchilarni,
jumladan, Farang, Dashti Qipchoq, Hindiston elchilarini
qabul qilib, yurtlariga qaytishlariga ruxsat berdi. Shu
vaqtda Toshkent, Yangi va Xitoy chegarasigacha boʻlgan
shaharlar hokimligini Mirzo Ulugʻbekka, Andijon, Tiroz,
Qashqarni esa amir amirzoda Ibrohim Sultonga topshirdi.
Soʻng Saroymulkxonim madrasasida otga minib, oʻzi qurdirgan Koʻksaroyga bordi. Qizigʻi shundaki, bu ma'lumot
tarixiy manbalarda aynan takrorlanmaydi. Jumladan,
Yazdiy oʻzining asarida Saroymylkxonim madrasasidagi
qabul marosimlarini batafsil yoritmaydi, balki unda jome
qurilishi sarkorlari Mahmud Dovud va Muhammad
Jaldning gunohi tekshirilgani va jazoga hukm etilgani aytiladi-yu, shundan soʻng Amir Temurning Saroymulkxonim
madrasasidan Bog'i Chinor tomon yoʻl olgani yoziladi.
Klavixoning kundaligida Ohanin darvozasi yaqinida joylashgan hashamatli binoga kelib qoʻngani va uning nihoyatda goʻzalligi, salobatliligi boshqa binolardan farqlanishi
haqidagi fikrlaridan shunday xulosaga kelish mumkin,
Amir Temur ispan elchisi Klavixoni ham shu madrasada
qabul qilgan (aslida yuqorida qayd etilgan Farang elchisi
deganda Klavixo tushunilishi lozim. — X.D.) va shu qabul
vaqtida ispan elchisi bu binoning goʻzalligidan, hashamatidan hayratda qolgan koʻrinadi. Agar shunday boʻlsa, unda
Mirxondning yozganlarida haqiqat bordek tuyuladi.

Yazdiyning ma'lumotiga koʻra, Amir Temur Xitoyga
yurish qilish oldidan ham Saroymulkxonim madrasasiga
qoʻngan. Bu dalillarning hammasi Saroymulkxonim


www.ziyouz.com kurubxonasi

madrasasi barpo etilishi bilan hammaning diqqat-e'tiborini
tortgani, u muhim ishlarni amalga oshirish markazlaridan
biriga aylanib qolganidan guvohlik beradi.

Ammo XV asr manbalarida bu imoratning bevosita vazifasiga kiradigan faoliyati haqida, ya'ni madrasa sifatida
uning tolibi ilmlari dars oʻtgan mudarrislari, ular soni va
shunga oʻxshagan masalalar haqida hech qanday ma'lumot
uchramadi. Vaholanki, keyingi davrlarda, jumladan
Ulugʻbek davridagi madrasalarning faoliyati haqida qiziqarli ma'lumotlar bizgacha yetib kelgan.

Endi Saroymulkxonim madrasasining keyingi davrlardagi taqdiri haqida ayrim ma'lumotlarni koʻrib chiqish
maqsadga muvofiqdir. Amir Temurning jome masjididan
ham hashamatli, me'morlik va san'atkorlik nuqtayi nazaridan undan ustunlik qiluvchi Madrasayi Xonimning oʻz
vaqtida tezkorlik bilan, shoshilinch tarzda bino etilishi
uning koʻp oʻtmay xarobaga aylanishiga olib kelmadimikan? “Bibixonim va me'mor” afsonasi ham ana shu
madrasaning qurilishi bilan aloqador tarzda yaratilmadimikan? Bizningcha, bogʻliq va aloqador boʻlsa
kerak. Negaki, Amir Temurning oʻzi qurdirayotgan va
sarkorlari belgilangan jome masjidining qurilishiga
Saroymulkxonim aralasha olmasdi. Oʻzining tashabbusi
bilan bino qilinayotgan madrasa qurilishi esa boshqa gap.'

Saroymulkxonim madrasasining keyingi davrdagi
taqdiri haqida koʻpchilik olimlar, jumladan L.Y.Mankovskaya ham “Bibixonim madrasasi XVI asr oxirlarida
Buxoro amiri Abdulloxon II ning buyrugʻiga binoan tagtugi bilan buzib tashlandi”, degan fikrni bildiradilar.
Ammo mashhur olim M. Y. Masson bu masalada XVI asr
tarixchisi Hofiz Tanishning “Abdullanoma” asarida keltirilgan fikrini ma'qullashga moyillik koʻrsatadi. Hofiz
Tanish shunday yozgan edi: “Hozir... hijriy toʻqqiz yuz
to'qson beshinchi (milodiy 1587) yilda uning
(Samarqandning) ma'murligi nihoyatda ortdi. U viloyatda
buyuk amir (Temur) va uning avlodlaridan qolgan hamda
buzilish va vayronlikka yuz qo'ygan imoratlarni
(Abdulloxon II) tuzatishga buyruq berdi. Janob Qulbobo
Koʻkaldosh uni tuzatish va qurishda tirishqoqlik koʻrsatmoqdalar”. Hofiz Tanish qaysi imoratlarning buzilish va
vayronlikka yuz qoʻyganini nom-banom aniq yozmagan.

' Men ham ushbu qissaning birinchi nashrida bu asossiz fikrni qayd etib, xatoga yo'l qo'yganman (X.D.).


www.ziyouz.com kurubxonasi

Shuning bilan birga ularning qaysilari tuzatilgani haqida
ham ma'lumotga ega emasmiz.

Ammo oʻsha davrda xarobalikka uchragan imoratlar
qatorida Saroymulkxonim madrasasi ham borligini ayrim
manbalar tasdiqlaydi. Bu madrasani Qulbobo Koʻkaldosh
ta'mirlashga ulgurmagan koʻrinadi. Chunki 1605-yili yozilgan “Tazkirat ush-shuaro”ning muallifi Mutribiy
Samarqandiy (u Samarqandda tugʻilib, voyaga yetib va shu
yerda olamdan koʻz yumgan) koʻpgina shoirlar, jumladan,
Figoriy Samarqandiy haqida soʻz ochib, uning turar joyi
toʻgʻrisida shunday yozadi: “Figoriy Saroymulkxonimning
oliya madrasasidagi (hozirda madrasaning oliylik sifatlariga futurlar yetgan) hujrada yashar edi”.

Shuni uqtirish lozimki, Mutribiy Saroymulkxonim
madrasasini ayrim kishilarga oʻxshab Amir Temur qurdirgan jome masjidi bilan aralashtirmaydi. Chunki boshqa
bir munosabat bilan bu masjid nomini “Masjidi jomei
buzurg” — ulugʻ jome masjidi sifatida tilga oladi.

Demak, 1605-yili Saroymulkxonim madrasasi oʻzining
oldingi hashamatini muayyan darajada yoʻqotgan boʻlsa-da,
ammo mavjud hujralarida odamlar yashagan. Mutribiy oʻz
asarida faqat oʻsha zamonning ancha mashhur boʻlgan
shoiri Figoriy nomini tilga oladi, ehtimolki, boshqalar
ham — mudarrislar, tolibi ilmlar ham boʻlgandir.

Shundan kelib chiqqan holda, yuqoridagi fikrga, ya'ni
Saroymulkxonim madrasasi XVI asr oxirida Abdulloxon II
ning buyrugʻiga binoan tag-tugi bilan buzib tashlandi,
degan asossiz fikrga tahrir kiritish ma'qul. Shundan soʻnggi
davrda Saroymulkxonim madrasasi taqdirida fojia yuz beradi. XVIII asr va undan keyingi davrlarda yozilgan kitoblarda bu madrasa tilga olinmaydi... Demak, bu vaqtda
madrasa tag-tugi bilan buzilgan koʻrinadi. XVII asrning
oxiri va XVIII asrning boshlarida yozilgan “Tarixi
kasira”da shunday bir e'tirof uchraydi: XVII asrning oʻrtalari va ikkinchi yarmida Movarounnahr, jumladan,
Samarqandda katta fatarot (xaroblik) yuz bergan ekan.
Shu jihatdan qaraganda XVII asrning boshlarida ancha
xarob boʻlgan Saroymulkxonim madrasasi ana shu fatarot
vaqtida qulagan boʻlishi mumkin. Shundan soʻng uning
tosh va g'ishtlari boshqa maqsadlarda ishlatilgan koʻrinadi...

Bu madrasa va uning qandayligi haqida yangi soʻz arxeolog olimlarimizning gʻayrati bilan maydonga kelar va fani

www.ziyouz.com kurubxonasi

mizni, tushunchalarimizni yangi xulosalar, ashyoviy dalillar bilan boyitar, tarixchi va filolog olimlarimizning
ishtirokida yangi-yangi manbalarning kashf etilishi bilan
bu madrasaning ilmiy-madaniy hayotdagi mavqeyi belgilanar, degan umiddamiz. Arab maqolida aytilganidek:
“Alvaqtu sayf ulqote'” — Vaqt oʻtkir qilichdir.

Bu masalaga alohida e'tibor qilinishining boisi shundaki, oʻsha vaqtlarda bino etilgan imoratlar kimning nomi
bilan atalishidan qat'i nazar, ular ijodkor me'mor, donishmand, muhandis, mohir naqqosh, hattot, toshyoʻnarlarning
ajoyib mehnati tufayli maydonga kelgan. Ana shu ijodkorlar uygʻunlik va mutanosiblik, goʻzallik va moʻjazlik
qonuniyatlari asosida halol mehnat qilib, oʻsha imoratlar
vositasida oʻzlariga — yaratuvchi fikr va hunar ahliga,
mehnat ahliga haykallar yasab qoldirganlari jihatidan
ularning qadr-qimmati benihoya baland va ulugʻdir”.

Amir Temur jome masjidi va Saroymulkxonim —
Bibixonim madrasasini tiklagan ustalar kimlar edilar? Bu
haqda Mirzo Bobur esdaliklarida va boshqa tarixiy manbalarda tilga olingan hindistonlik sangtarosh — toshyoʻnar
ustalar haqidagi qisqa qayddan boshqa aniq ma'lumot
uchratmadim. Biroq Ibn Arabshoh xuddi ana shu imoratlar
tiklangan davrda Samarqandda yashagan mashhur ustalar
nomini tilga oladi. Jumladan, u sangtaroshlarning eng
mohiri Oltun ismli usta boʻlganini (ismidan turkiy qavmga
mansubligi bilinib turibdi) va u oʻz hunarida tengi yo'q
mo`jizalar ustasi boʻlganini aytadi. Naqqoshlar orasida esa
Abdulhay al-Bagʻdodiy bilan bahslashadigani boʻlmagan.

Abdulhay al-Bagʻdodiy oʻsha davrning mashhur
musavviri Sulton Uvaysiy Jaloiriy — usta Shamsuddinning
tarbiyasini olgan. Amir Temur 1393-yilda Iroqni zabt
etgach, uni Samarqandga olib kelib, saroyidagi naqqosh va
musavvirlarning rahbari qilib tayinlaydi. Abdulhay qoʻl
ostida ishlagan musavvirlardan ayrimlarining, jumladan,
usta Abdulla va Zahiriddin Azhor kabilarning nomlari ham
ma'lum. Bizning Amir Temurning Bogʻi dilkushodagi
saroyi devorlarida Hindiston urushi manzaralari tasvirlanganidan xabarimiz bor. Agar Abdulhay al-Bagʻdodiy
Samarqandga 1393-yilda keltirilgani, Hindiston yurishi esa
1398 — 1399-yillarda boʻlganini inobatga olsak, oʻsha manzaralarni Abdulhay rahbarligida ishlagan ustalar yaratgani
haqida taxmin qilishimiz mumkin. Musavvir umrining


www.ziyouz.com kurubxonasi

oxirida (u 1420-yilda Samarqandda vafot etgan) diniy aqidalardan kelib chiqib, koʻp asarlarini kuydirib tashlaydi.
Shuning uchun boʻlsa kerak, bizgacha musavvir qalamiga
mansub va ulugʻ Sa'diyning “Guliston” asari bayonida
chizilgan “Oʻrdak”, “Jang manzarasi” deb nom olgan ikki
miniatyuragina yetib kelgan.

Men sakkiz yilcha burun Abdulhay Bagʻdodiyga
bagʻishlab bir she'r bitgan edim:

ABDULHAY SO'ZI

Yoʻq, yoʻq, boʻyoqmas bu, yoʻq, yoʻq boʻyoqmas,
Bu qondir — yaramdan boʻzga tomgan qon.

Bu sorigʻ — zardobdir, aylaydi lohas,

Bu yashil — boʻgʻzimda boʻgʻriqqan qush — jon.

Falak, nima qildim, niyating nedir,
Nega yuragimga solding vahima?

Qayda qoldi sharaf? Sharaf, koʻmak ber!
Umr — tinch ummonda adashgan kema.

Mana bu tasvirda: Saroyda bazm.
Maishat koʻzlarda qahqaha urar.

Ammo unda yoʻqdir, qancha solma razm,
Bag'doddan men bilan yoʻl bosgan qullar.

Mana bu tasvirda: Arslon ovi,
Qoʻrquvdan dam-badam kishnaydi otlar.
Ana, qullar haydab kelgan arslonga
Shahzoda zarb bilan nayzasin otar.

Nega tasvirda yoʻq arslon g'ajigan
Qul bola tasviri — yerga tomgan qon?!
Nega tasvirda yoʻq gʻamdan ichikkan
Onaning koʻksida toʻlgʻ“angan giryon.

Nahot, men yolgʻonga berdim qalbimni
Va bular barchasi yolgʻondir, yolgʻon,
Bu sorigʻ — zardobdir, qiynaydi meni,
Bu qizil — gul emas, oqayotgan qon!

...Tagʻin sen keldingmi?! Tagʻin keldingmi,
Arslon gʻajigan bolakay?!. ... Hayhot!


www.ziyouz.com kurubxonasi

Sening ta'qibingdan qutulamanmi
Koʻzlarim ortida qolganda hayot.

Tagʻin sen keldingmi?

Mana, qilich, sanch!

Sanchgin yuragimga — sening haqqing bor.
Bu qoʻrqoq vujudni asrlonday yanch,

Bu qoʻrqoq qalamni yondirib yubor!

Jasorat, Jasorat,

Kirib kel, qonim

Yugursin yurakka, toʻlib nafratga.
Poklansin sen yoqqan oʻtda imonim,
Koʻzim giryon boʻlsin xalq chekkan dardga.

O, falak, quvvat ber,

Yuragim qonsin —

Kul boʻlsin hayotning yolgʻon surati.
Ularni yondiray — shu gulxan boʻlsin
Bir umr izlagan dil jasorati.

Ibn Arabshoh oʻzi tilga olgan ustalarning har biri oʻz
davrining buyuk san'atkorlari, har biri moʻjizakor, deb
hikoyasini: “Bu kishilar men bilib, zikri-yu ismi xotiramda
qolganlar, ammo men bilmaganlar-u yoinki bilsam ham
zikri esimga kelmaganlar esa behad darajada koʻp boʻlib
hisob-kitobdan xorijdir”, degan soʻzlar bilan yakunlaydi.

Maqbaraning peshtoqi rang-barang koshinlar bilan bezatilgan. Sakkiz burchak shaklida qurilgan maqbara ichki
devorlarida yashil, qizil, qora boʻyoqlar bilan bezaklar ishlangan. Izoralarga yulduz nusxa koʻk naqshlar solinib, ular
koshinli hoshiyalar ichiga olingan. Devorning ba'zi yerlariga keng yaproqli qizil meva daraxtlari rasmi ishlangan.
Maqbara dahmasiga maxsus eshikdan kirilgan. Dahma
devorlari ham koshinli boʻlib, unda toshtobut saqlangan.
Tobut ichida antropologlar fikricha, oltmish-yetmish
yoshdagi ayolning mumiyolangan jasadi boʻlgan (boʻlgan
deyishimizga sabab, quyida bu jasadning keyingi qismatidan hikoya qilsak, anglab olarsiz), bu esa dahmada
Bibixonim — Saroymulkxonim dafn qilinganini tasdiqlaydi. Jasadni mumiyolash, uni toshtobutga solib qo'yish
Movarounnahrdagi dafn rasm-rusumiga zid boʻlib, bu tariximizdagi yagona hodisadir.


www.ziyouz.com kurubxonasi

Dahmada Saroymulkxonimdan boʻlak yana ikki ayol
qabri bor. Yaqinda Samarqandda boʻlganimda yillar davomida nochor ahvolda turgan maqbara atrofi tozalanib, keng
maydon qilinayotganini koʻrib quvondim.

19

Samolyot Samarqand qoʻnalgʻasiga yarim tunda qoʻndi.
Yusupov muzeyga qoʻngʻiroq qilishni oʻyladi-yu, biroq
muzey ixtiyoridagi yolgʻiz mashina — yuk avtomobili haydovchisi shu paytda uyida — semiz xotini qo'ynida
mushukdekkina boʻlib, pishillab uxlab yotganini tasavvur
qilib, fikridan qaytdi. Va qo'nalgʻa binosi oldidagi maydonchada yirik-yirik yulduzlarga tikilgan koʻyi Samarqand
Malikasi tobutini quchoqlab tong ottirdi. Hali atrof yorishmay turib, xira pashsha gʻingʻillashidek bir tovush eshitildi. Koʻp oʻtmay shalagʻi chiqqan yuk mashinasi koʻrindi.
Bu tonggi reysda poytaxtga uchadigan rais boboni kuzatib
chiqqan xo'jalik mashinasi edi. Rais bobosining yukini
qoʻnalg'a binosi ichkarisiga kiritib, xayr-xoʻshlashib qaytib
chiqqan yoshgina haydovchi yigit mashinasi oldida bir
chimdim nos otib olish uchun toʻxtadi-yu oʻzi tomonga
yugurib kelayotgan sochlari toʻzgʻoq, koʻzlari qontalash
kishini koʻrib qo'rqib ketdi. “Devona” kabina eshigiga
yopishdi. Ammo eshikni ochishga ulgurmadi, “devona”
uning qoʻlidan shappa tutdi. Keyin qandaydir Bibixonim,
qandaydir mumiyolangan jasad yotgan quti, shu qutini
qayoqqadir olib borish zarurligi haqida hovliqib, poyintarsoyintar gapira ketdi. Avvaliga qattiq choʻchiganidan hech
balo tushunmagan yigit jon holatda uning qoʻllaridan
qutulishga urindi. Biroq harakatlari zoye ketdi, changakday barmoqlar uni qoʻyib yubormadi. Oxiri gap nimadaligini oz-moz anglagan yigit bu odamdan faqat u aytgan
manziliga olib borsagina qutulishi mumkinligini tushundi.
Ikkovlashib inqillab-sinqillab tobutni mashinaga ortishdi.
Mashina gʻing'ʻillab, yoʻtalib, temir suyaklari qisirlab
yoʻlga tushdi.

Oʻsha kecha oy toʻlgʻin edi. Toʻlin oyning tillarang
shu'lalari mashina kesib oʻtayotgan kimsasiz Afrosiyob
butazorlarini, doʻng-tepalari-yu, oʻr-jarlarini sutdek yoritib
turardi. Bu huvillagan kimsasiz maskanda tanho yuk
mashinasining lapanglagan qora sharpasi va zo'riqib,


www.ziyouz.com kurubxonasi

g'ingʻillashigina tiriklikdan dalolat berardi. Kuzovda
Bibixonim jasadi yotgan qutini silkinib ketishidan choʻchib
quchoqlab oʻtirgan Yusupov bahor kechasining naqadar
sovuq boʻlishini tuyqusdan sezdi.

Qadim Afrosiyob garchi kimsasiz va huvillagandek
koʻrinsa-da, uygʻoq edi. Bahor nafasi allaqachonlar uni
uygʻotib, bagʻridan unib chiqqan maysalar tomirlarida iliq
sharbat yugurtira boshlagandi. Shu uygʻonish tufayli havoni
ming turli oʻt-oʻlanlarning qurama isi tutib ketgan, dara-yu
oʻngirlarda, arxeologlar qazib, tashlab ketgan chuqurlarda
boychechag-u chuchmomalar unib chiqqan, baland-past
tepaliklarda, chimzorlarda moychechaklar, lolaqizgʻaldoqlar, jag'jagʻlar, binafshalar gul ocha boshlagan, etakdagi
Obi Rahmat sohilini yalpizlar, samarqandcha kalom bilan
aytganda, pidinalar bosgan edi. Bu oʻt-oʻlan-u gul-chechaklarning biri yunon nayzasidan yiqilgan alp yigit, biri arab
qilichidan yer tishlagan oqsoqol qariya, biri moʻgʻul
kamonidan uzilgan oʻq yuragiga qadalgan murgʻak bola, biri
chor askari miltigʻ“ining oʻqiga uchgan mushtipar kampir
ekanini Afrosiyobdan boshqa hech kim bilmasdi. Bu
qadimiy tuproq vujudida talonchilar-u arxeologlar qazib
tashlagan maydonlarda sochilib yotgan rango-rang sopol
siniqlaridek mangu bitmas armon yashirin edi. Shu bois ham
u anovi shalogʻi chiqqan yuk mashinasi shovqinini emas, bir
paytlar shu adirlarda ot choptirib, chechaklar tergan
malikaning tobutini quchoqlab oʻtirgan inson yuragining
betoqat tepinishlarini eshitar va bu tepinishlarda oʻz armonlariga egiz hislar borligini sezib, nafasini ichiga yutgan edi.

Afrosiyob osmonida yulduzlar gʻujgʻon oʻynardi.
Yaqinlashib kelayotgan tong nafasi urilib, qora osmon
bilan qora zamin ulangan sarhadlar boʻzarib, ajralayotgan
joylarda boʻzimtir shu'la paydo boʻla boshlagandi. Bu
shu'la tepaliklar ortiga oʻtib soʻnib qolgandek bo'lar,
mashina amallab tepaga chiqqanda yana pirillab tovlana
boshlardi. Yusupovning koʻksiga salqin shabada urilardi.

Agar Yusupov shu tobutli mashinani toʻxtatib, quloq
solgani-da, Afrosiyob qa'ridan chiqib kelayotgandek tuyulgan ogʻir sukunat “sas”ini eshitgan boʻlardi. Bu og'ir sas
har qanday odamni tahlikaga solardi. Kimda-kim, bu sasni
bir bor eshitsa, juda yiroqlarga, dunyoning narigi boshiga
ketsayam, baribir uning dahshatidan qutulolmasdi. Bu sas
zamin qa'ridan buloq suvidek sitilib chiqib, Ko'hi Qof
g'orlarini qoʻriqlab yotgan devlardek ogʻir-og'ir, surina

www.ziyouz.com kurubxonasi

surina qadam tashlar, Samarqand sarhadigacha yoyilib
borar va qoʻrgʻon tomonidan kimlarnidir tinmay oʻz huzuriga chorlardi.

Agar Yusupov mashinani toʻxtatib bir zum atrofga
quloq solganida koʻhna zamin qa'ridan kelayotgan juda
behisob odamlarning tovushlarini eshitgan boʻlardi. Ammo
tong sukunatini buzib borayotgan mashinaning beshafqat
yoqimsiz shovqini bu ovozlarni bosib borardi. Afrosiyob
qa'ridagi odamlar tiriklarni chaqirardilar, tiriklar esa
ularning borligini bilmay, sezmay xotirjam oʻtib-qaytaverar, bemalol yashayverar edilar.

Mashina pastga shoʻngʻib, navbatdagi baland adirga
koʻtarildi. Xuddi shu yerda yoʻlning chap qirgʻogʻidagi
adir tepasida yam-yashil giyohlar orasida qip-qizil
lolaqizgʻaldoq shamolda tebranib turar, shahar tomon ketib
borayotgan yuk mashinasiga hayratlanib boqardi. Bu
Chingizxonning pakana askarlari shahar kutubxonasiga oʻt
qoʻyganda, olov ichidan bir kitobni yulqib olib, koʻksiga
bosib qochishga tushganda, otliq moʻgʻul askari kamonidan
uchgan oʻqdan halok boʻlgan bola edi. Shuning uchun
kimda-kim shu lahzada — u piyoladek boʻlib ochilib turgan mahalida kelib hidlaganda edi, undan temir va qon
hidi kelayotganini sezardi. Lolaqizgʻaldoq hayrat ichida
tikilardi. U bugun ochilganda — dunyoni ilk bor koʻrib
turardi. U har bahorda qayta unib chiqsayam, oʻtgan
koʻklamlarni unutar va bu yorugʻ dunyoni ilk marta koʻrib
turgandek hayratga tushardi.

Tepaga zoʻriqib koʻtarilayotgan mashina motori boʻgʻiq
g'ʻuvillar, bu gʻuvillash barobarida qilich-u qalqonlarning
jarangi-yu kamonlardan uchgan oʻqlarning vizillashi eshitilib ketganday boʻlar, shu boisdanmi, haligi lolaqizgʻaldoq
titrab-qaqshab, maysalar orasiga o'zini urayotganga
oʻxshardi. Uning vujudida abadul-abad oʻlmaydigan bola
qoʻrquvi uygʻongan edi. Motor ichidan chiqqan sas,
lolaqizgʻaldoq nazarida butun olamga, yer-u osmonga, tog'-u
toshga, gul-u chechakka, oy-u yulduzga, uning oʻziga “Seni
oʻldirishga boryapman!” deya tahdid qilardi.

Lolaqizgʻaldoq — bola jome masjidi bilan kutubxonaning lovillab yonayotganiga maroqlanib tikilib oʻtirgan,
suv ko'rmaganidan betlarini qasmoq bosgan, badjahl
odamlarni esladi. Ularning pishirilmagan goʻsht qoni qotib
qolgan lablari orasidan chiqayotgan tupukli, boʻgʻiq
qichqiriqlarini baralla eshitganday boʻldi.


www.ziyouz.com kurubxonasi

Masjid bilan kutubxona atrofida ustma-ust qalashib
yotgan murdalar — aniqrogʻi onasi va ukalari jasadlari
ostida tirik qolgan bola emaklab chiqib, bahor shamolidan
battar avjlanib yonayotgan kitoblarning birini qoʻyniga
yashirdi. Soʻng irgʻib turib, qocha boshladi. Shu zahoti
maydon oʻrtasida ot minib turgan ukki koʻzli askar uni
koʻrib qolib, qilichini yalangʻochladi. Keyin bolani quvishni oʻziga ep koʻrmay, yelkasidan kamonini olib, moʻljallab
oʻq uzdi. Qochib borayotib yelkasi osha orqaga qaragan
bola vizillab uchib kelayotgan oʻqni koʻrib, undan qochib
qutulolmasligini bilib, bor ovozi bilan “Onajon!” — deb
qichqirdi. Afrosiyob tomondan esib turgan shamol uning bu
qichqirigʻini olib osmonga uchdi.

Eolaqizgʻaldoq har koʻklamda unib chiqar, har koʻklam
oʻrtasida olis togʻlar tomondan guvillab esgan shamol olib
kelgan “Onajon!..” qichiqirigʻini eshitib yerga egilib olar,
nimjon vujudini titroq chulgʻardi. Oʻsha shamol keladigan
fursat yaqin edi. Ammo chechak bundan bexabar edi — u
bu lahzada tepaga zo'riqib chiqayotgan mashina motorining
boʻgʻiq gʻuvillashi aralash eshitilayotgan sovuq sadolar
tahdididan qoʻrqqan, yerga qapishib olgan edi. U bu sovuq
sadolarni tinglar ekan, qoʻrquvdan boshi aylanib, bir
narsani zoʻr berib eslashga urinardi: bu beshafqat ovozlarni
qayerda va qachon eshitgan edi? Qoʻrquv uning xotirasini
ayamay qiyma-qiyma qilib tashlagandi, uning vujudidagi
bola bilan koʻzlarida qahr va sovuq oʻt yongan, tezak hidi
anqib turgan badjahl toʻda oʻrtasida qoʻrquv turardi. Shu
qoʻrquv tufayli uning xotirasi xiralashib bir narsani zoʻr
berib eslashga urinardi: bu qoʻrqinchli va beshafqat ovozlarni qayerda va qachon eshitgan edi?..

Yusupov tepaga koʻtarilgan mashina ustida turib,
mudroq koʻzlarini zoʻrgʻa ochib, osmonga boqdi: qop-qora
samoda yulduzlar gʻujgʻon edi. Olis togʻlar tomonidan
guvillab uchib kelib, uning koʻksiga urilayotgan shamolning shiddati kuchaygandek boʻldi. Shu payt qandaydir bir
mahzun narsa yodiga tushgandek yuragi qisildi, chuqur oh
tortdi. Bu mahzun narsa nima ekanligini anglay olmadi,
chunki charchoq ta'sirida uning miyasida quyuq zulmat
paydo boʻlgan, u yalt etgan fikrni chulgʻab oʻchirar edi.
Yusupov zoʻr berib qanchalik urinmasin, harakati zoye
ketdi. U koʻnglini bezovta qilgan mahzun narsani unutish
uchun yoʻl chetiga koʻz tashladi: boʻzarib borayotgan tong
yorugʻida yoʻl pichoq kabi kesib oʻtgan adir teparogʻida


www.ziyouz.com kurubxonasi

yam-yashil maysalar ichida piyoladek keladigan lolaqizgʻaldoq tovlanib turganini koʻrdi. “Kimning qismati:
bu?” — deb oʻyladi u. Ushbu savol qaydan xayoliga kelganini hali anglamay, guvillab esgan shamol koʻksiga shiddat bilan urildi-yu, qulogʻi ostida “Onajon!” — degan
dahshatli bir faryod yangrab ketdi. Ha, ha, aniq yangrab
ketdi. Qoʻrqqanidan Bibixonim jasadi yotgan qutiga qattiqroq yopishdi.

Samo battarroq boʻzardi. Sharq tomondagi togʻlar tepasida uyulib yotgan bulutlar nimqizil rang bilan chulgʻana
boshladi. Karvon-karvon bulutlar tuni bilan tiniq tortib
yotgan samoni asta-sekin bosib kelayotgani koʻrindi.
Qushlar uygʻonadigan payt edi. Yorugʻ ortgani sayin tolgʻin
Yusupovning koʻksi bahor tantanasiga esh boʻla boshladi.

Faqat Afrosiyob emas, butun tevarakda: kunchiqardan
kunbotar sari oqib borayotgan Zarafshon mavjlarida,
Temurning omon qolgan bog'ʻ-rogʻlarida, janub tomondagi
choʻqqilarini oppoq qor bosib yotgan togʻlarda, Konigil
atrofidagi qishloq hovlilarida, Siyob, Dargʻam sohillarida,
Choʻponota etaklarida koʻpchigan dalalarni qoplab ulgurgan sabza maysalarda, gʻunchalari yozila boshlagan atirgullarda, suvlari yoʻllarga toshib chiqayotgan ariqlarda,
mozorlardagi yangi qabrlar ustiga egilib shovillagan chilonjiydalarda, Ulugʻbek rasadxonasi joylashgan tepalik ustida
birin-ketin so“nayotgan dunyodagi eng yorugʻ“ yulduzlarda,
sharq tarafdan siljib kelayotgan qop-qora bulutlarda va
yuk mashinasi ustida oʻz makoniga qaytib kelayotgan
Bibixonim jasadi yotgan qutini ushlab olgan Yusupov
koʻksidagi hasratda ham koʻklam tantana qilardi.

Yuk mashinasi qoʻnalg'adan yoʻlga chiqqach, bir soat
deganda muzeyga yetib keldi. Yusupov tong salqinida
miriqib uxlab yotgan muzey qorovulini bazoʻr uygʻotib,
uchovlashib qutini ichkariga olib kirishdi. Haydovchi yigitga quruq rahmat aytayotganidan uyalib ketgan Yusupov
churq etmay uni mashinasigacha kuzatib qoʻydi. Qaytib
qorovulxonaga kirgach, qorovul chol uzatgan iliq choyni
ichar-ichmas uxlab qoldi.

U qancha uxlaganini bilmadi. Ammo gʻoʻngʻir-gʻoʻng'ir
tovushlardan uygʻonib ketganida kun yorishib qolgandi.
Nima boʻlayotganini anglashga urindi, qulogʻini qancha
ding qilmasin, hech nimani tushunmadi. Gʻoʻng'ʻir-g'oʻng'ir
tovushlarni eshitdi, xolos. Qotib qolgan tolgʻin gavdasini
yozish uchun kerisha-kerisha tashqariga chiqdi-yu, og'zi


www.ziyouz.com kurubxonasi

ochilib qoldi. Muzey darvozasi oldini odam bosib ketgan
edi.

Uni koʻrib olomon ichidan nimalarnidir aytib baqira
boshladilar. U bu baqirgan odamlarni tanigandek boʻlar,
ammo ularning kimligini eslay olmasdi. Miyasini
chulgʻagan quyuq zulmat hali tarqamagan edi.

Shu payt muzeyning kichik eshigidan besh-olti militsioner kirib kelganini, ularning orasida shahar militsiyasi
boshligʻi ham borligini koʻrib, Yusupovni vahima bosdi.
“Nahotki, muzeyga oʻgʻri tushgan boʻlsa? Axir,
oʻgʻirlanadigan narsalarni allaqachon oʻgʻirlab ketishganku!” — deya ingradi u ichida alam bilan.

—– Bibixonim qayerda?! — deb soʻradi shahar militsiyasining boshligʻi...

20

Bibixonim haqida toʻqilgan afsonalarning biri
Ishratxona maqbarasi bilan bogʻliq. Aslida esa bu yodgorlikning Bibixonim bilan sira bogʻliqlik joyi boʻlmay, u
malika vafotidan deyarli yarim asr keyin — Temurning
nabirasi Abusaid mirzo davrida — mirzoning xotini Habiba
Sultonbeka tomonidan uning dunyodan bevaqt koʻz yumgan farzandi Sohib Davlatbeka sharafiga qurdirilgan.

“Samariya”dan: “Xoja Abdidarun mozorining shimolida
boʻlib, xalq tomonidan “ishratxona” deb ataladigan yuksak
dahma ulugʻ haram masturasi Davlatbeka dahmasidir.
Uning onasi Amir Jaloliddin qizi Habiba Sultonbegim
ushbu gumbazni bino qildirib, turmoq uchun bir necha
hujra soldirgandir”.

Soʻnggi yillarda bosilgan ayrim maqolalarda Ishratxona
haqida ayrim xato mulohazalar aytilganiga diqqatni tortmoqchiman. Bobur Mirzoning “Boburnoma”da: “(Temurbek) Samarqandning sharqida ikki bogʻ solibtur, birikim
yiroqroqtur, Bogʻi Boʻldurur, yovuqrogʻi Bogʻi Dilkushodur. Andin Feruza darvozasig'acha xiyobon qilib, ikki
tarafida terak yigʻochlari ektiribtur. Dilkushoda ham ulugʻ
koʻshk soldiribtur”, — deb yozganiga asoslanib ba'zilar
Bobur tilga olgan Bogʻi Dilkushoda solingan koʻshk bugun
Ishratxona nomi bilan mashhur yodgorlikdir, deb koʻrsatmoqdalar. Shu jumladan, men ham bu notoʻgʻri fikrni bir
maqolamda ishlatganimni tan olaman. Holbuki, Bogʻi
Dilkusho Bobur Mirzo yozganidek, shaharning sharqida


www.ziyouz.com kurubxonasi

boʻlsa, Ishratxona shaharning janubi-sharqida, Feruzbog'ʻ
yaqinida boʻlgan. “Samariya”da Amir Temur soldirgan
bogʻlar haqida hikoya qilinib shunday guvohlik beriladi:
“Amir Temur Koʻragon soldirgan bogʻlarkim, Eram gulistoni rashk qilar darajada, yettita ekan: Birinchisi Bog'i
Shamol, Samarqandning shimolida, Devori qiyomat ichida,
ikkinchisi Bogʻi Baland. Bu ham shimol tomonda.
Uchinchisi Bogʻi Bihisht, toʻrtinchisi Bogʻi Chinor. Bu ikki
bogʻ shaharning kunchiqar tomonida. Beshinchisi Bogʻi
Dilkusho boʻlib, Konigilning janub tomonida, Konigil
Koʻhak daryosining yoqasida, Samarqandning eng goʻzal va
chiroyli yeridir. Oltinchisi Bogʻi Zogʻon, Shovdor tumanining shimol tarafida voqe'dir. Yettinchi: Bogʻi Jahonnumo,
Anhor tumanida boʻlib, togʻ etagiga yaqin yerda,
Samarqandning janubida bino qilingandir”.

Har bir voqeani sirli va havasli boʻlishini istovchi oddiy
xalq zamonlar oʻtishi bilan Ishratxona yodgorliginiyam
buyuk jahongir va oqila malika nomi bilan bogʻlab, rivoyatlar toʻqib oʻz xotirasida avaylab saqlab kelgan.

Emishkim, Bibixonim Amir Temurdan ruxsat olib,
Bogʻi Feruza tomonda oʻziga maqbara tiklabdi. Muddat
yetib, bino qad tiklab koʻzlarni yashnatib Samarqandning
eng goʻzal imoratlari bilan husn talasha boshlagan kunlarning birida, uni tomosha qilish uchun Amir Temur kelibdi. Binoning goʻzalligi va muhtashamligini koʻrib hayratlangan jahongir suyukli mahbubasiga: “Bu maqbara emas,
balki shodlik va xurramlik uyi — Ishratxona boʻlmogʻi
lozim”, — degan ekan.

Bunday rivoyatlarning paydo boʻlishiga yodgorlikning
Ashratxona, ya'ni arab tilida “oʻnta xona” mazmunini
bildiruvchi nomi bilan atalgani sababchidir. Yillar oʻtib
oddiy xalq ma'nosi noma'lum “Ashratxona”ni izohlash
juda oson “Ishratxona” degan soʻzga aylantirib yuborgan.
Inqilobdan keyin esa ba'zi oʻta “bilimdon” va “chaqqon”
charm kamzulli olimlar tarixiy hujjatlarni oʻrganish oʻrniga
oʻtmishni qoralashni doimiy mashg'ulotga aylantirganlarida, ularga Ishratxona nomi juda qoʻl kelgan. Ular “Bu
bino ishrat bilan shugʻullanish uchun qurilgan”, degan
yolgʻonni o'zlariga qurol qilib olganlar. Oqibatda, bunday
koʻr-koʻrona qarash yodgorlik taqdiriga juda ayanchli ta'sir
koʻrsatdi va hanuz koʻrsatmoqda.


www.ziyouz.com kurubxonasi

21

— Bibixonim qayerda? — deb soʻradi, shahar militsiyasi boshligʻi.

Haligacha gap nimadaligini tushunmay garangsirab turgan Yusupov militsionerlarni ichkariga boshlab kirib, tobut
joylashtirilgan qutini koʻrsatdi.

— Oching! — dedi shahar militsiyasining boshligʻi.

Yusupov quti ustiga tashlab qoʻyilgan matoni sekin-asta
yigʻishtirib oldi. Shahar militsiyasining boshligʻi beshafqat
vaqt oʻz ta'sirini koʻrsatgan ayol murdasiga koʻzi tushishi
bilan burnini jiyirib, “Yoping, yoping!” — degandek ishora qildi. U bilan kelgan oddiy militsionerlar boʻlsa, oʻz
hukmdorlari tufayli butun shaharning tinchini oʻgʻirlagan
mo`jizani koʻrish baxtiga muyassar boʻlganlarini sezmaganday toshhaykallar kabi qotib turardilar. “Mana, sen ham
qamoqqa olinding, Bibixonim!” — deb oʻyladi Yusupov
ichida. Militsiya boshligʻining gap-soʻzidan keyin hamma
narsa ayonlashdi: muzey darvozasi oldida toʻplangan
olomon Bibixonimni koʻrishga toʻplangan ekan. Butun
koʻcha odam bilan toʻlib ketgan emish. “Bu odamlar
qachon va kimdan Bibixonim olib kelinganini eshitibdi
ekan?” — deya Yusupovning boshi qota boshladi. Halitdan
shuncha odam eshitgan boʻlsa, bu yogʻi nima boʻladi?

Yusupovni telefonga chaqirishayotganini aytishdi.
Obkomdan ekan. “Tezda yetib keling!” — deb buyurishdi.
Yusupov yoʻlga otlandi-yu, soqoli olinmaganini obkom
kotibi eshigiga yetgandagina sezib toʻxtab qoldi. Ammo
nachora? Kirdi.

“Boshimizni qanday tashvishlarga qoʻydingiz, oʻrtoq
Yusupov? — dedi obkom kotibi roʻpara boʻlishi bilan. —
Kimdan ruxsat olib bu ishni qildingiz?”

“Sizlardan...” — dedi Yusupov hayron qolib.

“Nima qilib qoʻyganingizni bilasizmi, oʻrtoq Yusupov?” — dedi kotib, uning soʻzlariga butunlay e'tibor bermay, qoʻlidagi papirosni kuldonga jahl bilan ezgʻilar ekan.

Yusupov nima deyishni bilmay, miq etmay turaverdi.
Har zamon yosh boladek yelka qisib qoʻyardi.

“Endi oʻzingiz pishirgan oshni oʻzingiz iching, oʻrtoq
Yusupov! — dedi obkom kotibi. — Hozir borasiz-da,
odamlarga hech qanaqa Bibixonim olib kelinmaganini aytasiz!”

Yusupov indamay chiqib keta boshladi.


www.ziyouz.com kurubxonasi

“Keyin kelib natijasini menga aytasiz!” —dedi obkom
kotibi.

“Bunaqa ishlar uchun partiya oldida javob berasiz!” —
deya yana qo'shib qoʻydi tahdidli koʻyda.

Yusupov xonadan chiqayotib obkom” kotibi oʻtirgan
kursi orqasidagi devorda osigʻliq turgan portretga koʻzi
tushib, bir dam qotib qoldi. “Xalqlar otasi” miyig'ida kulib
turardi.

“Nima qilib qoʻyding, oʻrtoq Yusupov? Partiya oldida
javob berasan endi!...”

Yusupov muzey oldida toʻplangan odamlarga: “Hech
qanaqa Bibixonimni olib kelmaganman, hammasi yolg'on!” — deb aytsayam, hech kim tarqamadi. Bir kampir
uning qoʻlidan ushlab: “Xuddi tirikday emish-a, shu rostmi?” — deb soʻradi.

“Bilmayman!” — dedi jahli chiqib ketgan “oʻrtoq”
Yusupov. Soʻngra olomonga murojaat etdi:

— Hoy, odamlar, tarqalinglar, Bibixonim olib kelingani yolgʻon!

Bu gapga baribir hech kim ishonmadi, tarqamadi.

Quyosh botib, qorongʻilik tushgandagina olomon
siyraklasha boshladi. Xotini Sokina Yusupovni izlab
muzeyga keldi. Yusupov u keltirgan yeguliklardan nari-beri
totingan boʻldi-da, obkomga otlandi. Xotini: “Bibixonimni
olib kelganingiz rostmi?” — degan edi Yusupov betoqat
jerkib berdi: “Hoy, xotin, uyga qaytsang-chi, hammasi
yolgʻon, bildingmi, yolgʻon!!!”

“Hozir siz bilan gaplashishga vaqtim yoʻq!!!” — dedi
obkom kotibi nimanidir yozar ekan qogʻozdan bosh koʻtarmay.
“Odamlar tarqaldi”, — dedi Yusupov.

“Yaxshi. Siz bilan keyin gaplashamiz!” — dedi obkom
kotibi.

Xonadan chiqar ekan, Yusupov qoʻrqa-pisa portretga
koʻz tashladi.

“Seni oʻzim topib olaman!” — dedi u miyigʻida kulib.

Yusupov yana muzeyda tunadi. Kuni bilan yogʻamanyogʻaman, deb turgan qora bulutlar tun yarimdan oʻtganda
toʻlishib, bagʻrida yalt-yalt chaqinlar chaqnab, birdan shiddat-la quyib yubordi. Yirik marvarid tomchilar qaqragan
yerga tasirlab urilib ariqchalardan lim-lim toʻlg'azib oqa
boshladi, koʻp oʻtmay sekinlashdi, ammo tinmadi. Tongga


www.ziyouz.com kurubxonasi

qadar mayingina boʻlib shivalab yogʻdi. To tongga qadar
qotib uxlagan Yusupovni allalab chiqdi. Biroq tong azonda u yana besaranjom g'ala-g'ovurdan uygʻonib ketdi. hovliga yugurib chiqdi-yu, aynan kechagiday manzaraga koʻzi
tushib, yuragi orqasiga tortib ketdi. Goʻyo tush koʻrayotgandek, goʻyo kechagi kunda turgandek — kechagi kun
abadiy qotib qolgandek edi.

Yana shahar militsiyasi boshligʻi. Yana obkom kotibi.

“Odamlar bir joyda toʻplanmasligi haqida buyruq borligini bilasizmi?” — dedi shahar militsiyasi boshligʻi.

“Bunday siyosiy koʻrlik uchun javob berasiz!” — dedi
obkom kotibi.

Uchinchi kuniyam bu holat takrorlangach obkom maxsus komissiya tuzdi. Va bu maxsus komissiya nazorati ostida oʻsha kuni kechasiyoq imi-jimida Samarqand
Malikasining mumiyolangan tanasi toshtobut bilan birga
bundan olti yilcha burun ochilgan maqbarasiga qaytadan
joylashtirildi.

Bundan bexabar qolgan samarqandliklar esa
Bibixonimni koʻrish istagida har tongda muzey eshigi oldida toʻplanaverishardi. Ammo vaqt oʻtishi bilan odamlar
tobora kamayib bordi, oxiri hech kim kelmay qoʻydi. Hozir
bu voqealarni eslaydigan odamlar bormi-yo“qmi, bilmayman.

22

Bibixonim haqida uchinchi afsona: Amir Temur
dovul singari oʻzga mamlakatlar tuprogʻiga kirib borib,
jang-u jadal bilan band boʻlgan chogʻlarida Bibixonim
Samarqand saltanatini boshqarar ekan. Mana shunday
paytlarda Temur poytaxtida osoyishtalik, adolat-u haqparvarlik barqaror boʻlar, malika yangi qurilishlar boshlab,
shahar husn-jamolini yana goʻzal etuvchi hashamatli binolar, ilm-u fan ahliga homiylik qilib madrasalar, din ravnaqi
uchun masjidlar tiklar ekan.

Oqila Malika oʻz panohidagi fuqarolarning dilida
yashirin yotgan sir-u asrorni bilmoq, odamlarning quvonch-u
alamidan voqif boʻlmoq maqsadida kechalari erkakcha libos
kiyib shahar aylanar ekan. U avval bozor maydoniga borib
uyiga shoshilayotgan bozorchilar gap-soʻzini, keyin mozorga borib, oʻsha kun kimlar yerga topshirilganini bilib olar


www.ziyouz.com kurubxonasi

ekan, azador oilalarga saroy xazinasidan ul-bul narsa
berdirib yuborar ekan.

Har biri olmadek keladigan yulduzlar falak sahnini
yoritgan savr tunlarining birida Bibixonim oʻzi qurdirgan
madrasa talabalari yurish-turishidan, ahvolidan xabar olish
uchun gʻarq pishgan marvartak tutining hidi anqib turgan
madrasa hovlisiga kiribdi.

Hovlini aylanib yurib, hujralarning biridan suhbatlashib oʻtirgan uch mullavachcha suhbatini eshitib qolibdi.
Mullavachchalar kitob-u qalamlarini bir chetga qoʻyib, birbirlariga eng yashirin sirlarini ochayotgan ekan. Suhbat
Bibixonim diqqatini tortibdi.

Talabalarning biri — uzoq togʻ qishloqlaridan kelib
oʻqiyotgani va faqir oila farzandi ekanligi bilinib turgan,
husni qizlarning tushiga kiradigan darajada koʻrkam
mullavachcha yigit ichki bir armon va havas bilan:

— Eh, qaniydi bir marta boʻlsayam Boʻstonsaroy dasturxonida qoʻyiladigan noz-u ne'matlardan totib koʻrsaydim, oʻlsam armonim qolmasdi, — debdi.

Ikkinchi talaba — kelishgan qomatli, oʻqishdan koʻra
koʻproq oʻziga e'tibor berishga moyilligi koʻrinib turgan,
xushsurat mullavachcha esa zavqi kelganidan koʻzlarini
yumib aytibdi:

— Eh, qaniydi, Bibixonimdek sohibjamol malika
mening ma'shuqam boʻlib qolsaydi, dunyodan bearmon
oʻtardim!

U shu soʻzni aytib, koʻzlarini ochibdi-da, birinchi sherigi bilan uning sir-u asrorini indamay eshitib oʻtirgan
uchinchi mullavachchaga tikilib qolibdi. Uchinchi talaba —
saboq olishdan ko'ra qilich chopishga havasdorligi koʻzlarida chaqnayotgan oʻtdan sezilib turgan yigit esa doʻstlariga: “Eh, senlarni qara-ya!” degandek biroz tikilib turibdi-da:

— Shuyam orzu boʻptimi? Men Amir Temurdek buyuk
Sohibqiron boʻlishni orzu qilaman! — debdi. Soʻngra
doʻstlari ogʻiz ochib qolishganini koʻrib, miyigʻida kulibdida:

— Ana shunda, — debdi birinchi doʻstiga qarab, — sen
orzu qilgan noz-u ne'matlar ham va sen... — u ikkinchi
doʻstiga qarabdi, — ha, sen orzu qilgan Bibixonim ham
meniki boʻlardi.

U shunday debdi-yu, doʻstlarini qoyil qoldirganini
koʻrib, zavq ila kulib yuboribdi.


www.ziyouz.com kurubxonasi

Talabalar soʻzini eshitgan Bibixonim bir dam oʻylanib
qolibdi-da, indamay madrasadan chiqib ketibdi.

Tong otib, Samarqand minoralarining zarhal naqshlarida quyosh nurlari jilolanib turgan bir paytda qovoqlaridan
qor yogʻilib turgan uch navkar madrasaga kirib kelib,
kechasi bir-biri bilan sirlashgan uch mullavachchani
Boʻstonsaroyga olib ketibdi. Gap nimadaligidan bexabar
uch yigit yuraklari taka-puka, bir-biriga “Nima gap?”
degandek tashvishla qarab turganlarida, ularni Bibixonim
huzuriga olib kirishibdi.

Saltanat taxtida oʻtirgan Bibixonimni koʻrgan talabalar
ta'zim bajo qilishibdi. Soʻng “buyog'i nima boʻlarkin?”
degan savol ichlarini kemirib, qoʻllarini qovushtirib turishaveribdi.

Bibixonim taxtda oʻtirgancha:

— Orzularing boʻlsa, menga soʻylanglar, qoʻlimdan
kelsa, bajo aylayman, — debdi.

To'satdan berilgan bu savoldan biroz talmovsirab qolgan talabalar xayoliga barobar bir oʻy kelibdi: tungi suhbatimizni saroy xufiyalari eshitib, Malikaga yetkazibdi-da!
Mullavachchalar endi tamom boʻldik, deb dagʻ-dagʻ
titrashga tushishibdi.

Ular jonlaridan umidlarini uzib turganlarida, malika
taxtdan tushib kelibdi. Boʻstonsaroy dasturxoni noz-u ne'matlarini orzu qilgan birinchi talabaga qarab:

— Sening orzungga yetmogʻing mushkul emas, buning
uchun seni saroy oshpazining qiziga uylantirib qoʻyaman.
Umring oxirigacha saroy taomlaridan bahramand boʻlish
huquqini ham beraman, — debdi.

Malika ohista qarsak chalgan ekan, oldindan tayyorlab,
rozi-rizoligi olingan saroy oshpazi va uning qizini hamda
mullani boshlab kirishibdi. Oʻsha zahoti nikoh oʻqitilibdi.

Soʻng malika: “Bibixonimday sohibjamol xotinim
boʻlsaydi”, — deb orzu qilgan yigitga qarab bunday debdi:

— Men buyuk Sohibqiron Amir Temurning jufti haloliman. Biroq goʻzal bir kanizagim bor, husnda Movarounnahr-u Xurosondagina emas, Shom-u Iroqdayam tengi
yoʻq. Oʻsha sohibjamol sening haloling boʻlsin.

Bibixonim ohista qarsak chalgan ekan, husni ko'r
ko'zni ochishga, ochiq koʻzni koʻr qilishga qodir bir goʻzal
qiz kirib kelibdi. Uni koʻrgan yigitning esi ogʻib qolishiga
oz qolibdi. Mulla kanizakni talaba yigitga nikohlab
qo'yibdi.


www.ziyouz.com kurubxonasi

— Sizlarga Konigildagi bogʻimni in'om qilaman, —
debdi malika kelin bilan kuyovga. — Bugun oqshom oʻsha
bogʻda toʻy bazmini qilgʻaymiz.

Shundan keyin baxtdan mast boʻlib turgan doʻstlariga
takabburona qarab turgan, Temurdek buyuk Sohibqiron
boʻlishni orzu qilgan uchinchi yigitga qarab, Bibixonim
shunday debdi:

— Sening ishing bularnikidan osonroq... — Malika bu
soʻzni aytib biroz sukut qilibdi-da, yana soʻzlabdi. — Balki
ogʻirroqdir.

Bibixonim uchinchi bor qarsak urgan ekan, xos navkarlarning biri qilich bilan sovut olib kiribdi. Malika yigitga
qarab:

— Amir Temurni sohibi saltanat qilgan mana shu qilich
bilan sovuti hamda yuragidagi olov. Men senga qilich bilan
sovutni in'om qilurman, yuragingda oʻt boʻlsa, u yog'i
oʻzingga bogʻliq, — debdi.

Tez orada saroyda boʻlib oʻtgan bu gʻalati voqea butun
saltanatga yoyilibdi. Yetti kun deganda qirq kunlik masofada turgan Amir Temur qulogʻiga ham yetib boribdi.
Malika va uch mullavachcha haqidagi gaplarni eshitgan
jahongir xotinining oqilaligiga yana bir bor tahsin oʻqibdi.
Quvonchini yashirolmay tabassum qilibdi -— Samarqanddan chiqqandan beri Amir Temur tishining oqini
koʻrmagan boyonlar bu sirning sababini bilmay boshlari
qotibdi.

23

Kuzning oxiri edi. Havodan yomgʻir hidi kelardi.
Osmonda qora bulutlar qirq qavat boʻlib ketgandek...

Gennadiy Valentinovich Popov bilan muzey hovlisidagi
yogʻoch oʻrindiqda suhbatlashib oʻtiribmiz. Bibixonim
haqida gap boshlashim bilan cholning koʻzidan yosh
mildirab chiqdi.

— Eh, men uni koʻrganman!.. —dedi u. — Bu voqea
Mamat Solihovich Bibixonimning mumiyolangan murdasini Samarqandga olib kelgan kunlarning birida roʻy berdi.

Bir kuni ishga kelsam, muzey oldi odamlarga toʻlib
ketibdi. Hammaning ogʻzida bitta soʻz: “Bibixonim”.
“Xuddi tirikdek emish!” degan shivir-shivir.

Bir amallab ichkariga kirdim. Keyin bilsam, oʻsha kuni
kechasi Yusupov Toshkentdan Bibixonimning mumiyolan

www.ziyouz.com kurubxonasi

gan murdasini olib kelgan ekan. Bu xabar qandaydir anglab
boʻlmas tarzda nur tezligida shaharga tarqalgan edi. Muzey
oldidagi odamlar soni kun sayin koʻpayib boraverdi.

Oʻsha paytlarda muzey xodimlari tungi navbatchilikda
turishardi. Tungi navbatchi — bu, kecha davomida
muzeyning toʻla xoʻjayini demak. Bibixonim Toshkentdan
keltirilgan kunning ertasi mening navbatchiligimga toʻgʻri
keldi. Muzey oldidagi odamlar birin-ketin tarqalib, gʻalog'ovur koʻcha sukunatga choʻ“mganda, Toshkentdan qaytgandan buyon muzeyda yotib yurgan Yusupov uxlab qolganiga amin boʻlgach, men kalitlar shodasini qoʻlimga
oldim-da, Bibixonim tobuti turgan xona eshigini qoʻrqapisa ochdim. Ichkari kirib biroz turdim, soʻngra qoʻlim
bilan devorni paypaslab chiroqni yoqdim. Chiroq yarq etib
yondi-yu, shu zahoti negadir “lip” oʻchdi. Har bir xonada
maxsus joyda sham turishini bilganim uchun, gugurt
chaqib shamni izlab topdim, soʻng uni yondirib qoʻlimga
oldim. G'ira-shira yorishgan xona burchagidagi Bibixonim
yotgan tobut-qutiga qoʻrqa-pisa yaqinlashdim. Shamni
koʻrgazma taxtalaridan birining ustiga oʻrnatib, tobut
ustidagi matoni sekin koʻtardim. Qoʻllarim titrardi.

Tobut ichida kichkinagina ayol jasadi yotardi, Ayniqsa,
oyoqlari juda kichik edi. “Ha, oʻsha paytlardayam oyoqqa
yogʻoch kovush kiydirib oʻstirmay qoʻyish xonlar orasida
rasm ekan-da”, — deb oʻyladim ichimda. Tarixdan kichkina oyoq ayol goʻzalligi belgilaridan biri boʻlganini eshitgandim.

Men Bibixonim xitoylik, deb eshitgandim, Ammo
tobutdagi ayol xitoylikka oʻxshamasdi. U moʻgʻul yoki
turk ayoli ekanligi aniq edi.

Murda boshidagi oppoq soch bir hovuch boʻlib turardi.
Qoʻl va oyoq barmoqlaridagi tirnoqlar biroz oʻsib qolgan
edi. Ayol bosh suyagining ayrim joylarida saqlanib qolgan
teri hali oʻz rangini yoʻqotmagan edi. Malikaning egnidagi
kiyimlar juda chiroyli edi. Koʻzimni yumsam bu kiyimlarni
aniq koʻraman-u til bilan ta'riflab berolmayman.

Popov jim qoldi. Papirosini tutatib, chuqur-chuqur
ichiga tortdi.

— Ha, aytgandek, uning bir jimjilog'i yoʻq edi.
O`nginingmi, chapiningmi, hozir esimda yoʻq. Keyinchalik
surishtirib koʻrsam, bundan yuz yilcha burun Bibixonim
maqbarasiga oʻgʻri tushgan ekan. Menimcha, oʻgʻrini biror
nima choʻchitib yuborgan boʻlsa kerak, u malikaning beba

www.ziyouz.com kurubxonasi

ho`uzugini jimjilogʻi bilan yulib qochgan. Qolgan taqinchoqlarini esa bugungi talonchilar oʻgʻirlagan boʻlishsa
kerak.

Taniqli olim M. Y. Massonning “Samarqanddagi Ishratxona nomi bilan mashhur maqbara” maqolasida quyidagi
ma'lumotni oʻqidim: “Islom an'analariga koʻra marhum
murdasi yoniga buyumlar qoʻyib dafn etilmaydi. Biroq
mo'gʻul an'analari saqlanib qolgan XV asrda temuriylarga
tegishli qabrlarda islom aqidalaridan chetga chiqish hollari
uchraydi. Jumladan, Samarqanddagi Bibixonim maqbarasida koʻmilgan toshtobutdagi ayolning bir barmog'i boʻlmagani ma'lum. Bu hol ayolning qoʻlida qimmatbaho uzuk
boʻlgani va qabrni ochgan talonchi uni barmoq bilan uzib
olgan boʻlsa kerak”.

Bu maqoladan yana shu narsa ma'lumki, Bibixonim
qabri noma'lum talonchi tomonidan, keyinchalik yuqorida
aytib oʻtilgan 1941-yil ochilganidan tashqari, 1927-yildayam rus olimlari tomonidan ochilgan ekan. Bu ochish
natijalari bayon qilingan hujjatlar hozir qayerda chang
bosib yotgan ekan? Malikaning qolgan taqinchoqlari “Bu
qolganiyam oʻgʻirlanmasin”, degan maqsadda oʻsha paytda
olinmaganmikan? Agar olingan boʻlsa, ular qayerda saqlanmoqda? Milliy boyliklarimiz boʻlmish bu noyob san'at
namunalarini koʻrish bizga nasib qilarmikan? Yoki ular
ham, hozir oshkor boʻlganidek, ochlik yillarida chet ellardan sotib olingan don-u dun evaziga toʻlangan bir qator
qimmatbaho asarlar va buyumlar qatorida berib yuborilganmi? Qachon va kim bu sirlarni bizga ochib berar ekan?

Popov bilan xayrlashib koʻchaga chiqdim. Ko'ksimni
nimadir ayamay g'ijimlar, faqat dala bepoyonligi meni bu
azobdan xalos etadigandek tuyuldi — shahar chekkasigacha
avtobusda yetib oldim-u dala kesib qishloqqa piyoda ketdim.

Tegramda kech kuz pallasi, uzum va anjir gʻarq shiraga
toʻlgan. Zamindan to falakka qadar havo kuz mevalarining
xush islariga toʻyingan. Hosili yigʻishtirilgan dalalar haydalib shudgor qilingan, dalaga chiqarilgan goʻng va deyarli
har kuni falakdan anqib turgan yomg'irning ajabtovur hidi
taraladi. Havo salqin. Ammo chinakam sovuq hali yiroqlarda: qishloq chorbogʻlarida binafshalar, savsargullar
ochilib yotibdi, olachalpoq na'matak butalarida qip-qizil
mevalari tovlanadi, chinnigullar, hademay qor ostida qolib
qaddi bukilishini sezganday alamli titraydi.


www.ziyouz.com Кигибхопа5

Kuzda qosh erta qorayadi, gʻira-shira parda juda tez
quyuqlashib, chor atrof bir zumda zulmat qoʻynida qoladi.
Shom paytlari yomgʻir tok barglarini shitirlatib yogʻa boshlaydi. Yaproqlarini toʻkkan daraxtlar tanasi yomg£ʻirda
choʻmilaverganidan top-toza. Kuz yomgʻiri kechasi bilan
yogʻib chiqdi. Bunday paytlarda uyda, deraza yonida
oʻtirib tashqariga tikilishning gashti boʻlakcha. Deraza
oynalari yuzida sizilib oqayotgan yomgʻirga tikilarkanman,
olis oʻtmish hasrati yuragimda gʻimirlayotganini tuyaman.
Tuyaman-u yomg'ir shiviriga quloq tutib oʻylayman:
“Hoʻv, shaharda, qadimiy bozor yaqinidagi maqbarada
goʻzal ayol qabri bor. Uning dunyodan koʻz yumganiga olti
asrdan koʻproq vaqt oʻtdi. Ammo oʻsha paytdayam xuddi
shunday yomgʻir yoqqan, odamlar deraza oynalarida sizilib
oqayotgan yomg'irga maroqlanib boqishgan. Bu yomgʻir
abadiy, biz esa... Ammo shu yomgʻir sabab, necha ming yillardan soʻng ham kimdir bizni eslashi mumkin...”

24

Oʻsha kecha Bibixonim tushimga kirdi. Men sham
tutib, qop-qorongʻi xonaga kirib kelganmishman. Birdan
sham shu'lasida gʻira-shira yorishgan zulmat ichidan bir
sharpa chiqib kela boshlabdi. U juda goʻzal, qordek oppoq
sochlari oʻziga yarashgan, egniga zarbof qabo kiygan ayol
edi. U toʻxtab menga tikilib qoldi.

Birdan zulmat qochib, hammayoq yorishib ketdi.
Olisda moviy gumbazli shahar koʻrinib turgan emish. Men
boʻlsam qor bosgan keng bir dalada oʻsha goʻzal ayol bilan
yuzma-yuz turarmishman. Uning chap qoʻlidagi jimjiloq
oʻrnidan oppoq qorga qip-qizil qon tomchilayotganmish.
Qon bugʻlanib qorni oʻyib borayotganmish.

“Sen kimsan?” — dedi oppoq sochli ayol.

“Nevarangman, ena!” — dedim.

“Sovuqqotyapman, bolam, — dedi oppoq sochli ayol. —
Men juda sovuq qotyapman... Sovuq qotyapman, bolam”.

Yana birdan zulmat choʻkib, koʻz oʻngimda tobut va
unda yotgan oppoq sochli goʻzal Malika paydo bo'ldi.
“Sovuq qotyapman, bolam”, —deb shivirlardi u tinmay.
Tishi-tishiga tegmay takillar, dir-dir qaltiray boshlagandi
Samarqand Malikasi. Tikilib qarab, uni toshtobutda emas,
ulkan muz boʻlagi ichida yotganini koʻrdim.

Uygʻonib ketganimda ko'ksim zirqirab qaqshardi.


www.ziyouz.com kurubxonasi

Goʻyo muz tobutda yotgan sochi oppoq Malikaning ta'nali
nigohi kelib koʻksimga sanchilgan va jarohatlagandek edi.

Tush kun boʻyi qilgan mulohazalarimning aksi edi.
Aslida Bibixonim emas, men sovuqqotgan edim bu dunyoda. Bibixonim emas, men oʻzim muz boʻlagi ichida
yotardim.

25
CHALA QOLGAN DOSTONDAN

Men shovqinga toʻla bozordan
Hayrat toʻlib tanu jonimga,
Termilaman koʻkka intilgan
Ulugʻ xayol — Bibixonimga.

Termilaman, topaman izlab —
Huv, xaroba koʻk gumbaz uzra.
Ertak qaddin tiklamoq istab
Oʻy suradi munkaygan usta.

U qouvjiroq, titroq qoʻllarin
Boʻysundirib irodasiga,

Quloq solar naqshlar kuylagan
Muhabbatning hikoyasiga.

Olislarda guvillar bogʻlar

Uchib ketmoq boʻlgandek yerdan,
Usta tubsiz samoga boqar

Va koʻzlari qamashar nurdan.

Unga koʻkdan tangri soʻz qotar -—
Sukut sinar naq shishasimon,
Xira koʻzlar qa'riga botar
Gumbaznamo shaklda osmon.

Shunda yonib shiddatdan qalbi
Pastga — yerga tashlaydi nazar,
Unda oniy daqiqa kabi

Uchib oʻtar bahorlar, kuzlar.

Bilar: pastda sharaf-u olqish,
Bilar: pastda qarilik — xasta.


www.ziyouz.com kurubxonasi

Fisqu fasod, gʻiybatu tashvish
Bari pastda, barchasi pastda.

Pastda boʻgʻiq suronga toʻlib
Oqib yotar qadim koʻchalar,
Pastda malla sochin silkitib
Soʻkinadi mast yordamchilar.

Pastda toʻplar koʻkdan qulatgan
Yaralangan gʻishtlar, naqshlar,
Pastda Haqning soʻzidan qaytib,
Yolgʻon aytish, yolgʻon to'qishlar...

Bunda esa gumbaz va osmon
Bir-biriga qorishib yotar,
Botayotgan quyosh osmonning
Va gumbazning bagʻriga botar.

Bunda dilda parvozning hissi
Mudom иуд 04...

Yo Rabbim, nahot?!

Koʻkni qoʻmsar zanjirlar qisib,
Oddiy qoʻlga aylangan qanot...

26

Hijriy sakkiz yuz yettinchi yili jumadil-avval oyining
yigirma to'rtinchi kuni, (milodiy 1404-yilning yigirma
sakkizinchi noyabrida) Amir Temur bir umrlik orzusi —
Xitoy mulkini zabt etish niyatida Samarqanddan chiqdi.

Dastlab Oqsulotga kelib, bir oycha manzil qurdi.
Jumadil-oxirning poyonida jahongir qoʻshini yana yoʻlga
otlandi. Uch hafta davomida uzoq yoʻl bosib O'trorga yetdilar. Amir Temur shahar kutvoli Berdibek qoʻrgʻoniga
borib qoʻndi. Saroymulkxonim har galgidek eri bilan birga
edi.

Amir Temur O'trorda bir oydan koʻproq turdi.
Sohibqiron qayerda boʻlsa, saltanat taxti oʻsha yerga norasmiy koʻchardi. Ulkan saltanatning har bir burchagida
boʻlib turgan voqealar-u “Hech kim eshitmaydi”, deb
oʻylab pichirlab aytilgan gaplargacha tez orada bir quloqqa — Amir Temur qulogʻiga kelib yetardi. Hirotdan -—
Shohruh mirzo, G'aznadan — Pirmuhammad Jahongir


www.ziyouz.com kurubxonasi

mirzo, Toshkentdan — Xalil Sulton mirzo, Ozarbayjondan — Mironshoh mirzo, Yassidan — Sulton Husayn,
saltanat markazi — jannatmonand Samarqanddan shahar
kutvoli Argʻ“unshoh yuborgan choparlar va xufiyalar har
kuni kelib, davlatning yaxshi-yomon gaplaridan uni ogoh
qilishar, har bir tadbir uchun maslahatlar soʻrardilar.

Berdibek qasrida har oqshom kengash boʻlar, unda
saltanat ahvoli, boʻlajak yurishga tayyorgarlik masalalari
qayta-qayta koʻrilardi. Biroq reja amalga oshmadi. Hijriy
sakkiz yuz yettinchi yil sha'bon oyining boshida navkarlariga yaqinroq boʻlib, tayyorgarlikni nazorat qilish maqsadida Amir Temur shahardan chiqib qarorgohda oʻtov tikdi.
Garchi qish avjida boʻlsa ham u bahor kelishini intizorlik
bilan kutayotgan navkarlariga “Bahor yaqin, tezda
qoʻzgʻalamiz!” degan tuygʻuni mustahkamlamoqchi boʻldi.
Ammo u oʻtov tikib chiqqan kundan hafta oʻtmay yana qor
yogʻdi. Bir kun oldin shamol bilan uchib kelgan achqimtil
islardan koʻpni koʻrgan keksa navkarlar sergak tortdilar:
bu qordan darak edi. Bir kun oldin keksa Sohibqironning
butun vujudi, ayniqsa, olovli yigitligida kechgan janglarning birida shikastlangan oyogʻi zirqirab ogʻriy boshladi:
bu ham qordan darak edi.

Bu safar qor uch kun tinmay yogʻdi. Olaquroq boʻlib
qolgan dasht yana qalin qorga koʻmildi. Qor tingan kundan boshlab esa sovuq kuchaydi, qargʻalar gala-gala boʻlib
shahar tomonga koʻchdi. Lashkar turgan yalanglik
atrofidagi tepaliklar ustida boʻrilar galasi izg'iy boshladi.
Ularning koʻzlariga qon toʻlgan, ozgʻin etlaridagi junlar
sovuqning zoʻridan tikkayib turardi. Boʻrilar odamlar,
otlar va tuyalar atrofida aylanib, oʻlja poylab pisib
yurardilar. Navkarlar endi oʻtinga ham, daryodan suv olib
kelish uchun ham yakka-yolgʻiz emas, koʻplashib boradigan
boʻldilar.

Sirdaryo yuzini muz qopladi, uning oʻrkach-oʻrkach
boʻlib yugurgan toʻlqinlari tizginlandi. Ammo diqqat qilgan kishiga muz ostidan beorom suvning osuda shildirshildiri eshitilardi. Sovuq kuchaygandan kuchayib, tez
orada muzlagan daryo otliqni bemalol koʻtaradigan boʻldi.
“Bunaqada erta-indin muz teshib, suv olishimiz ham
mushkul boʻlib qoladi-ku!” — deb mingʻirlashardi suv
tashishga buyurilgan navkarlar.

Qor tindi-yu, osmon tiniq tortdi. Quyosh qor bosgan
tepaliklar uzra jahongir ixlos qoʻyib Xoʻja Ahmad Yassaviy


www.ziyouz.com kurubxonasi

mozori ustiga tiklatayotgan maqbara gumbazi monand niliy
falakda xuddi sargʻimtir dogʻ kabi ufqdan ufqqa qarab
siljib borardi. Bu limudayin sarg'imtir dogʻ yerga taft
emas, sovuq purkardi. Cheki-chegarasi koʻrinmagan Dashti
Qipchoq kengliklarining har bir qarichi mana shu sovuqdan
qotib qolgandi.

Xira sariq dogʻ boʻzarib turgan osmonda och burgutlar
charx urib aylanardi. Ular goh toʻsatdan oʻqday boʻlib
pastga shoʻngʻir va panjalarida tipirchilagan tovushqon
yoki ochlikdan sulayib qolgan tulkini changallab yana
shiddat bilan yuksakka koʻtarilardilar. Xuddi mana shunday toʻsatdan chang solgan xastalik Amir Temurni toʻshakka yotqizdi.

Voqea bunday boʻldi. Qor tingan kundan koʻp vaqt
oʻtmay, Amir Temurga qalmoqlar bosh koʻtardilar, degan
xabarni yetkazdilar. Sohibqiron bu gapni eshitgach,
“Safarga chiqilsin!” deb farmon berdi. Ammo huzuridagi
jangdan koʻra, farogʻatini oʻylagan ayrim amirlar qalin qor
va qattiq sovuqda yoʻl bosish mushkul, safarni kechiktirish
ma'qul, degan maslahatni oʻrtaga soldilar. Bu gaplar
Sohibqironga yoqmadi.

Shuning uchun ham maslahatgoʻy amirlarga qasdmaqasd, qolaversa, qor va sovuqni pisand qilmasligini koʻrsatish va lashkar ruhini koʻtarish maqsadida qarorgoh oʻrtasida kursi qoʻyib, sartaroshga sochini oldirdi. Mana shu
o'ylanmay, qasdma-qasd qilingan ish sabab boʻldi-yu,
kechga borib Sohibqironning koʻzlari yoshlanib, ovozi
boʻgʻilib qoldi.

Isitmasi koʻtarilib, bir necha kun davomida uning tomog'ʻidan bir tishlam non, bir hoʻplam suv ham oʻtmay
qoldi. Bu dard qayerdan ilashdi, nahotki Chin-u Mochinni
ololmay, ona yurtdan olisda, choʻl-u biyobonda yoʻl
yo'qotib, sovuqda qotgan gadodek oʻlib ketsa? Nahotki?
Ikki-uch kun ichida jussasi kichrayib qolgan xasta chol
zaiflik va alam ogʻushida ogʻir-ogʻir, qisqa-qisqa nafas
olarkan, koʻzlarini zoʻrgʻa ochib, kirib kelgan har odamdan
madad kutgandek boqardi. Dard uni hamma bilan tenglashtirib qoʻyganini oʻziyam sezardi.

Hukmdorning qattiq betoblanib qolgani haqidagi sovuq
xabar hammadan koʻra nevaralari bilan Oʻtrorda —
Berdibek qasrida qolgan Saroymulkxonimni gangitib
qoʻygan edi. Axir, uning bu dunyoda suyanadigan kishisi
boʻlsa, yolgʻiz shu eri edi. Na ota-onasi, na ogʻa-inisi, na


www.ziyouz.com kurubxonasi

qavm-qarindoshi bor — shu eridan boshqa dardini eshitadigan hamdardi yo'q.

U shoshilinch shahardan chiqib jahongir qoʻnalgohiga
otlandi. Xasta sohibi davlat yotgan oʻtovga otilib kirib,
hukmdorning bir guruh beklar-u bir necha xos tabib qurshovida ko'rpa-yostiq qilib choʻzilib yotganini koʻrganda
yuragi qinidan otilib chiqib ketayozdi, koʻzlaridan tirqirab
yosh oqdi. Ichida xudoga yolbordi: “Yo Rabbim, inoyatingni ayama, meni yolgʻiz qoldirma, uning jonini olar
boʻlsang, avval menikini ol!” Hukmdor yoniga kelib
choʻkkaladi-yu, uning rangi qochgan yuziga tikildi.
Tikilarkan, erining koʻzlari shukuhsiz va shuursiz ekanini
koʻrib qaygʻurdi. Qaygʻurayotgan malika Sohibqiron yuzida sovuq ajal alomatlarini ochiq-oshkor his qilgan edi.

“Ichimda olov yoqib qoʻyishgandek... — dedi bemor
Saroymulkxonim bilan yakka-yolgʻiz qolganda. — A'zoyi
badanimni yondirayapti bu olov!” Saroymulkxonim uning
peshanasiga kaftini bosarkan, manglayi muzday ekanligini
sezib erining soʻzidan ajablanardi.

Toʻrt-besh kun oʻtgach, Amir Temur: “Xomshoʻrva qaynatib beringlar”, — deb buyurdi. Sohibqiron bolaligida
onasi pishirib beradigan eng sevgan taomini eslagandi.
Qachon shamollasa xomshoʻrva qaynatardi. Otasi — Amir
Tarag'ay bilan toʻyib-toʻyib ichishardi. Otasining
peshanasini ter bosar, uning yalt-yult tovlanganini koʻrib,
bola vujudida mehr joʻshib ketardi. Biroq otasiga bilintirmasdi — otasi bunaqa narsalarni yoqtirmasdi. U otasini
juda qattiq yaxshi koʻrardi, besh-olti yasharligida otasi to
uyga qaytmaguncha koʻzini yummasdi. Otasining uyga kirganini ko'ʻrardi-yu, oʻsha zahoti uxlardi-qolardi. Otasi uni
biror marta chertmagan boʻlsa-da, qanchalik yaxshi
koʻrmasin, baribir otasidan nima uchundir hayiqib turardi.
Ammo uning bu hayiqishidayam bolalik mehri jo boʻlganini mana endi shu yoshga yetib, buyam xastalik sabab,
angladi.

Xomshoʻrvani qaynoq ichishni yoqtirgan hukmdor
xoʻrillatib hoʻplar ekan, qornida yigʻilayotgan issiqlik astasekin oyoqlariga, kiftiga, sovuqqotgan oyoq barmoqlariga
tarqar va tomirlaridagi iligan qon ham biroz sokinlashgandek boʻlardi. Samarqand noni burdalanib solingan
shoʻrvani har hoʻplaganda, u botiniy rohat bilan “Oʻhoh”, deb qoʻyardi. U shoʻrvadan keyin erta turib ketsam
ajabmas, degan oʻyda mahkam oʻranib yotdi. Ammo yarim


www.ziyouz.com kurubxonasi

tunga borib, yana isitmasi koʻtarilib, a'zoyi badani qiziy
boshladi. Oʻn kunlarcha vaqt oʻtib hukmdorni yoqibyondirgan, azob bergan dardga yana bir boshqa dard
qoʻshildi. Biroq hukmdor uning nima ekanligini avvaliga
anglay olmadi. Anglagach esa kun davomida hech kim
bilan gaplashmay oʻyga botdi. Bu qoʻshilgan dard:
“Mabodo Tangrining irodasi amalga oshsa, mendan keyin
saltanat taxtini kim egallashi mumkin?” — degan soʻroq
ogʻrigʻi edi. U bu soʻroqqa javobni faqat hozir emas, balki
bundan oldin ham oʻylagandi. Ammo avval oʻylagani reja
boʻlsa, bu gal u qaror qabul qilishi shart edi. U oʻzicha bir
qarorga kelib, koʻngliga tugib qoʻydi.

Amir Temur qat'iy qarorga kelgan kundan hayal
oʻtmay, bir kecha gʻalati voqea sodir boʻldi. Sohibqiron
toʻshagi yonida koʻrpacha tashlab yonboshlab yotgan va bir
necha kunlik uyqusizlikdan toliqqan Saroymulkxonim koʻzi
yumilganini sezmay qoldi. Allamahal bir nimani sezgandek
seskanib uygʻonib ketgan Malika Sohibqiron toʻshagiga
koʻz tashladi-yu, qoʻrqib ketdi. Toʻshak boʻm-boʻsh edi. U
shoshilib tashqariga otildi. Eshik oldida turgan posbon
malika vajohatini koʻrib, angrayib qoldi.

— Sohibqiron qani? — dedi malika qalt-qalt titrab.

Posbon nayzasi uchi bilan qarorgohni o'rab turgan
tepalar tomonni ko'rsatgach, Saroymulkxonim hapqirib
oʻsha yoqqa qarab ketdi. U qarorgoh chetiga yetgach, olisda boshqalariga qaraganda biroz yuksak tepa ustida turgan
odam sharpasiga koʻzi tushdi. Malikaning oʻrgangan koʻzi
sharpa Sohibqiron ekanini osongina ilgʻadi. Saroymulkxonim tepaga harsillab oʻrlab borarkan, bu voqeani qanday
izohlashni bilmay garang edi.

Amir Temur tepa ustida turgancha mag'rib yoqqa tikilardi. Zulmat quchgan falakda yulduzlar charaqlab turar,
oy esa Sohibqiron tikilgan taraf ufqiga ogʻib qolgan edi.

— Hazratim, nechuk bundoq qildingiz? Shundoq sust
ahvolda sovuqqa chiqishingiz boisi ne? — dedi Malika
hayajonini yashirolmay.

— Qoʻrqib ketdingizmi, Bibi? — deb soʻroqqa soʻroq
bilan javob qaytardi Amir Temur.

— Qoʻrqmay bo'larmi, hazratim?

— Mani bir lahzaga yoʻqotib qoʻrqsangiz, bu yog'i ne
boʻlur?

— Bu yogʻi deganingiz ne, hazratim. Mani buncha
qo'rqitmang...


www.ziyouz.com kurubxonasi

— Qoʻrqmang, Bibi, qoʻrqmang... — Turon sultoni
shunday deb jim qoldi. Soʻng gʻalati ovozda shivirladi: —
Men tugʻilgan, sizni topgan yerim oʻsha tomonlarda... — u
mag'rib tomonni koʻrsatdi.

— Hazratim, nechun bundoq qildingiz? Boʻldi, boʻldi,
ketdik... — dedi Malika eriga talab ohangida gapirayotganidan oʻzini gʻalati sezib.

Amir Temur indamadi. Soʻng “ma'qul” degandek, bosh
irg'adi-da, madorsiz holda bazoʻr odim tashlab tepadan
tusha boshladi.

Ular oʻtovga qaytib kirganlarida, yorugʻ tushib, Malika erining ahvolini koʻrdi-yu, yigʻlab yubordi. Sovuqdan
qaytib kirgan Sohibqiron yuzida dona-dona ter tomchilari
yaltirab turardi.

— Nechun... nechun bu ahvolda sovuqqa chiqdingiz,
hazratim?

— Tush koʻrdim, Bibi, gʻalati tush.

— Sizni toʻshakdan turgʻizgan ne tush ekan?

— Ikki chetini qamish bosgan bir yoʻldan ot choptirib

borarmishman... — Amir Temur shu soʻzni aytdi-yu,
koʻzini yumdi. Soʻng shu alfozda, goʻyo gapirib berayotganlarini koʻrib turgandek, soʻzida davom etdi: — Nogoh

otim yoʻl chetidagi qamishlar shitirlab ketganidan qoʻrqib,
orqaga tislanib ketdi-da, kishnab yubordi. Shoshib oʻsha
shitirlagan qamish tomonga qarasam, qamishzor ichidan
rahmatli otam otda chiqib kelayotgan emishlar... Angladingizmi, Bibim, rahmatli padari buzrukvorim. Hayratga
tushganimdan otimning jilovini oʻzimga mahkam tortdimda, irg'ib otdan tushdim. Soʻng otam istiqboliga qarab
yugurdim. Endi yetay degandim, otam xuddi meni koʻrmagandek, yonimdan ot surib oʻtdilar-da, egardan tushmay,
otimning egar-jabdugʻini boʻshatib, yechib oldilar. Soʻng...
soʻng tagʻin oldimdan ot choptirib oʻtib, qamishzorga kirib
koʻzdan gʻoyib boʻldilar... Men ortlaridan rosa chopdim.
Yuguraverib a'zoyi badanim qizib ketdi, terga g'arq boʻldi,
yuz-u qoʻlimni qamish tilib, achisha boshladi... Mundoq
uyg'onsam, badanim oʻt boʻlib, terdan hoʻl boʻlgan
toʻshakda yotibman. Qandoq oʻrnimdan turdim, qandoq
tashqariga chiqdim — bilmayman...

— Padari buzrukvoringizni tush koʻrgan boʻlsangiz ne
boʻlibdi? — dedi erini hikoyasini eshitib, koʻngli alag'da
boʻlgan Saroymulkxonim gapni chalgʻitib.

— Bu bexosiyat tush, Bibi, padari buzrukvorim otim

www.ziyouz.com kurubxonasi

ning egar-jabdugʻini olib ketdilar. Angladingizmi, ne ishora bu?

Saroymulkxonim indamadi.

— Paymonam toʻlganiga ishora bu, — deb oʻz soʻrog'iga oʻzi javob berdi Amir Temur.

Jahonning yarmini zabt etib, yarmini qoʻrquvga solgan
jahongir qaytib oʻrnidan turolmasligini payqagach,
taqdirga tan berib, eng sodiq amirlarni huzuriga chorladi
va gapni choʻzib oʻtirmy, oʻzidan keyin Pirmuhammad
Jahongir saltanat egasi boʻlishi haqidagi soʻnggi amrini
e'lon qildi. Amirlariga qanchalik ishonmasin, bu soʻnggi
hukmini bajarishlarini talab qilib ularni ont ichirdi. Amir
Temur Koʻragon sakkiz yuz yettinchi yil sha'bon oyining
oʻn yettinchisida — 1405-yilning 18-fevralida yetmish
yoshida olamdan oʻtdi. Oʻlimi oldidan oʻzini bilmay yotgan
Sohibqiron bir dam koʻzini ochdi-yu, oʻtov tepasidagi tuynukdan qop-qorayib yotgan falakka tikilar ekan:

— Bu ne sinoatdur? — deb pichirladi-da, joni uzildi.
Jahongirning koʻzlari ochiq qolganini koʻrib, uning
qabogʻini ohista bosgan xos tabib mavlono Fazlulloh
Tabriziy qoʻrqib ketdi — Sohibqiron koʻzlaridan sizib
chiqqan yosh barmoq kuydurgudek issiq edi. Erining sovib
borayotgan tovonini ushlab olgan Saroymulkxonim siqtabsiqtab boʻzlar ekan, etagini tutib, momosini qanday
ovutishni bilmay gangib qolgan suyukli nabirasi
Muhammad Taragʻayni — Ulugʻbek mirzoni payqamasdi.

Saroymulkxonim va amirlar fojiani qanchalik yashirmasinlar, Amir Temur oʻlimi haqidagi shumxabar tez orada
oshkor boʻldi. Zero, ota va bobolari udumini qattiq tutgan
oʻgʻil-u nevaralarning ham koʻchma saroyda oʻz xufiyalari
bor edi. Qolaversa, ayrim amirlar dunyodan koʻz yumishi
bilan qoʻrqinchli boʻlmay qolgan Sohibqironning vasiyatiga xilof ravishda saltanat taxtida oʻzlariga moyil shahzodani koʻrmoqni istardilar.

Birinchi boʻlib Hirotda Shohruh mirzo oʻz nomini xutbaga qoʻshdirdi va oʻz nomidan pul zarb qildira boshladi.
Yassidan Husayn mirzo, Toshkentdan Xalil Sulton mirzo
oʻzlariga sodiq navkarlar bilan dorussaltanatga qarab ot
qoʻydilar.

Amir Xoʻja Yusuf boshchiligida Amir Temur jasadini
olib yoʻlga chiqqan maxfiy karvon O'trorni tark etib, ming
tahlika-yu g'avgʻo bilan Samarqand ostonasiga yetdi.
Yetishga yetdi-yu, poytaxtning Chorraha darvozasi oldida


www.ziyouz.com kurubxonasi

turib qoldi. Samarqand qal'asi kutvoli Amir Argʻunshoh
“Shaharga faqat Sohibqiron tobutini kiritaman”, — deb
qat'iy turib oldi. Tashqarida turganlar u allaqachon
Mironshoh oʻgʻli Xalil Sulton mirzo bilan til biriktirib,
dorussaltanatni yolgʻiz unga topshiradigan boʻlganidan
bexabar edilar. Oxiri Amir Xo'ja Yusuf kutvolning talabiga koʻndi va Amir Temurning jasadi sha'bon oyining yigirma ikkisida — 23-fevral kuni marhum shahzoda Muhammad Sulton dahmasiga dafn etildi.

Oradan bir necha kun oʻtgach, katta koʻch — malikalar
va shahzodalar karvoni ham Samarqandga yetdi. Argʻunshoh bu gal ham qoʻshinni kiritmasligini va yolgʻiz
malikalar va norasida shahzodalar: Muhammad Sulton
mirzo oʻgʻli bo'lmish Said Vaqqosni, Umarshayx mirzoning
farzandi Boyqaroni, Xalil Sultonning inilari — Ijil bilan
Suyurgatmishni shaharga kiritishga rozi ekanligini aytdi.

Shohruh mirzo farzandlari boʻlmish Ibrohim Sulton
mirzo bilan Ulugʻbek mirzoni kiritishga esa koʻnmadi. Bu
ikki amirzoda suyukli momolari va murabbiyalari
Saroymulkxonim bilan yigʻlab xayrlashdilar va Buxoro
tomonga ketishga majbur boʻldilar.

Shaharga kirgan malikalar va shahzodalar toʻgʻri
sohibqiron jasadi qoʻyilgan dahma ustiga borib uvvos soldilar. Keksa Saroymulkxonim boshqalar qatori oqarib ketgan sochlarini yoyib, yuzlarini tilib yigʻlar, tuproq olib
boshidan sochardi. Yigʻichilar uvvosi olamni tutgandek
edi...

Bu achchiq ayriliqdan roppa-rosa oʻn uch kun oʻtgach,
hijriy sakkiz yuz yettinchi yil Ramazon oyining oʻn oltinchisida, milodiy 1405-yilning 18-martida Samarqand taxtiga Mironshohning oʻgʻli — Xalil Sulton oʻtirdi. Xalil
Sulton ham koʻpchilik amirzodalar qatori Saroymulkxonim
tarbiyasini olgan edi. Hatto, bir marta nojoʻya qilmishi
uchun bobosi gʻazabiga uchraganida mana shu momosi
uning joniga oro kirgan edi. Oʻrni kelgani sabab bu gʻaroyib voqeani soʻylab berishdan oʻzimni tiyib turolmayman.

Amir Temurning nevarasi Xalil Sultonga mehri qattiq
edi. Hindiston yurishi davridagi janglarning birida roʻy
bergan voqea yuz birinchi yil rabiussoniy oyining yettinchi
kuni — hijriy 1398-yilning 18-noyabrida Dehli hukmdori
Sulton Mahmudxon bilan boʻlgan edi. Jang boshlanishi
bilan Samarqand qoʻshini orasida tahlika boshlandi.
Chunki ular umrlarida birinchi marta koʻrib turgan jangchi


www.ziyouz.com kurubxonasi

fillar galasi ustlariga bostirib kelayotganini koʻrib qoʻrqib
ketgan edilar. Fillar oyoqlari ostida qolgan barong'or
jangchilari koʻtargan faryodni eshitgan orqadagilar
qochishga tushdilar. Hatto, koʻpni koʻrgan sarkardalar
nima qilishni bilmay qolganlarini koʻrgan Amir
Temurniyam vahima bosdi. Ammo birdan u jangchi hind
fillarning orqaga qochayotganini, qochgandayam Sulton
Mahmudxon askarlarini toptab qochayotganini koʻrib
quvonganidan irgʻib otiga mindi. Dushman mahv etilib,
jang to'xtagach ma'lum boʻldiki, ayanchli magʻlubiyatdan
ularni Xalil Sulton qutqarib qolgan ekan. Tadbirkor nevara
qoʻshin lash-lushi, zaxirasi ortilgan tuya-yu xachirlarni bir
joyga toʻplab, har birining ustiga xas-xashakni bogʻlatib,
ularga oʻt qoʻyib oldinga haydatdi. Olov changalida qolgan
jonivorlar jon vahmida jangchi fillar qarshisiga yugurdilar.
Jonli olovni koʻrib dahshatga tushgan fillar orqalariga
qochadilar. Shu voqea sabab jahongirning Xalil Sultonga
boʻlgan mehr-muhabbati oshib, uni taxti vorisi qilishniyam
oʻylaydi. Biroq keyinroq yana bir gʻaroyib voqea yuz beradi-yu, Jahongirning mehri qahrga aylanadi. Xalil Sulton
bobosining jiyani amirzoda Alining qiziga uylantirilgan edi.
Shunga qaramay yosh shahzoda Sohibqiron amirlaridan
boʻlmish Hoji Sayfuddinning choʻrisi Shodimulkni sevib
qolgan va uni xojasidan tortib olib, bobosidan pinhon
nikoh oʻqitgandi. Xalil Sultondek amirzodaning choʻri
qizga uylanishi Amir Temurning qahrini keltiradi. U shahzodani tutib, qamab qoʻyishlarini buyuradi. Ammo bobosi
amridan voqif boʻlgan Xalil Sulton Saroymulkxonimga
odam yuboradi va oʻzini bobosi qahridan qutqarib qolishni
oʻtinadi. Saroymulkxonim qulay payt topib, erining
koʻngliga qoʻl soladi hamda amir Shohmalik va Shayx
Nuriddin yordamida erka shahzodani jazodan qutqarib
qoladi. Biroq Amir Temur Xalil Sultonni taxt vorisi qilish
rejasidan voz kechadi.

Davlatshoh Samarqandiy “Tazkirat ush-shuaro” asarida
“xushsurat, yaxshi xulqli, karamli, xushta'b edi”, — deb
ta'riflagan Xalil Sulton Samarqand taxtiga o'tirgach,
saltanatning boshqaruv ishlarini qoʻlida mahkam tutolmadi, ketma-ket xatoliklarga yoʻl qoʻydi. Hatto, oʻylamaynetmay ma'shuqasi Shodimulkning soʻziga kirib, bobosining katta xotinlari — murabbiyasi boʻlmish Saroymulkxonim bilan Tuman ogʻani majburan erga berib yubordi.

Agar biz yuqorida Saroymulkxonim hijriy 742—743-yil

www.ziyouz.com kurubxonasi

larda, milodiy 1342-yilda tug'ilgan deb taxmin qilgan
boʻlsak, betayin va shoirtabiat nevara tomonidan erga uzatilgan yili Malika oltmish besh yoshlar atrofida boʻlgan.
Fasih Ahmad Xavofiy malika Tuman ogʻa Xalil Sulton
buyrugʻi bilan Shayx Nuriddinga erga berilganini ma'lum
qiladi. Biroq Saroymulkxonim kimga uzatilgani va uning
keyingi taqdiri biz uchun qorongʻi boʻlib qolmoqda...

Ammo Baxmal qishloqlarida Bibixonimning soʻnggi
kunlari haqida hikoya qiluvchi gʻalati afsona mavjud.

Emishkim, Bibixonim yoshlik chog'larida oʻz taqdirini
bilish maqsadida fol ochiribdi. Folchi Qozonxonning erka
va sohibjamol qizining kaftiga uzoq tikilibdi-yu, gʻamgin
shivirlabdi:

— Sen kelajakda Turon malikasi boʻlasan, ammo...
ammo farzandsiz oʻtasan. Oʻliming qoraqurt chaqishi
tufayli yuz beradi. Qoraqurtdan ehtiyot boʻl!

Bibixonim bu bashoratni eshitib qayg`ʻuribdi. Ammo
yosh emasmi, tezda unutibdi. Yillar oʻtib, folchi aytganidek, u Turon malikasi — Amir Temurning sadoqatli
yori boʻlibdi. U Amir Temur bilan qariyb qirq yil birga
umr kechiribdi, ammo farzand koʻrmabdi. Farzandlari
boʻlmasa-da, Amir Temur oʻz rafiqasini joni dilidan suyar,
boshqa xotinlaridan tug'ilgan farzandlarini, keyinchalik
nabiralarini tarbiyalashni yolgʻiz unga ishonar ekan.

Amir Temur vafot etgach, Bibixonim ham oʻlimi yaqinligi haqida oʻylabdi va yoshligida eshitgan bashorati —
oʻlimi qoraqurt chaqishi tufayli yuz berishi esiga tushibdi.
Soʻng, tog'larda qoraqurt bo'lmaydi degan aqidaga amal
qilib, kanizaklarini olib Baxmal tog'lari tomon jo'nabdi.
Yetib kelgach, yam-yashil archazorlar qurshagan bir
yalanglikda chodir tikib yashay boshlabdi. Soʻng ajib bir
koʻshk tiklatibdi. Bu koʻshkning qoldiqlarining oʻrni
haliyam bor, deyishadi.

Garchi qoraqurtdan qochib kelgan boʻlsa-da, Bibixonim
taqdiridan qochib qutulolmabdi. Kunlardan bir kun pastdan — vodiydan olib kelingan uzumni tanovvul qilib turganida, uzumning gʻuj donalari orasida berkinib olgan
qoraqurt Malikaning burniga kirib chaqibdi. Nevaralari
kelib, uning jasadini Samarqandga olib ketishibdi...

Bu bir afsona, ammo yuqorida bitganimizdek, afsona
haqiqat siniqlari ekanini unutmaylik...

Harholda Bibixonimning hashamatli maqbarada dafn
qilinishi, hatto, jasadi mumiyolanishi Malikaning qolgan


www.ziyouz.com kurubxonasi

umriyam saodatli oʻtganidan dalolat beradi. Yillar oʻtib,
oʻqilmasdan yotgan, sargʻaygan qoʻlyozmalarning birida
uning biz uchun pinhon soʻnggi kunlari haqida batafsil
ma'lumotlar chiqib qolar va biz eshitmagan g'aroyib
hikoyalarni bolalarimiz eshitar, eshitib bizning chala ishlarimizni poyoniga yetkazar...

27

Bibixonim haqida toʻrtinchi afsona. Qozonxon
bobosi Chingizxon kabi shohona qasrda oʻtirib, bazmi
jamshid qilishdan ot minib ovga yoki dushman ustiga
bostirib borib, qilich chopishni ma'qul koʻrarkan. Ammo
suyukli xotini unga qiz tugʻib bergan kundan boshlab, u bu
odatlarini tashlab, kecha-kunduz qizalogʻi bilan ovunishni,
u bilan mashgʻul boʻlishni hamma narsadan ustun qoʻyadigan boʻlibdi. U kelajakda qizim bir saroy mulki boʻlsin,
deb farzandiga Saroymulkxonim deb ism qoʻyibdi.

Vaqt Qozonxon navqiron chogʻida yoʻlbarsga qarata
uzgan kamon oʻqidek tez uchib, Saroymulkxonim oʻn oltiga
toʻlibdi. Yosh xonchaning husni-jamolini koʻrganning hushi
boshidan uchib, tili kalimaga kelmay qolarkan. Oʻsha davr
shoirlaridan biri: Agar uning husn-jamolini soʻz ila tasvirlamoqchi boʻlsak, ojizlik qilib, gunohga botish mumkin,
zero qizning latofatini ta'riflashga qodir soʻzlar dunyoda
yoʻqdir”, — deb aytgan ekan. Oʻn olti yashar sohibjamol
magʻrur edi, oʻziga oʻzi maftun edi. Oyoqlaridagi kumush
halqalarni jaranglatib saroy bogʻida oʻynab yurar, ne-ne
yuraklar bu kumush halqachalar tovushini eshitib hushidan
ayrilarkan. Qozonxon suyukli qizining boʻy yetganini
koʻrib, Shom-u Iroq, Chin-u Mochin, Dashti Qipchogʻu
Saqlab, Xuroson-u Hindiston tomonlarga karvonlar yoʻllab,
eng noyob dur-u gavharlar, qimmatbaho taqinchoqlar, xos
liboslar keltirishga amr etibdi.

Karvonlar aytilgan buyumlarni olib kelishi bilan, u
yana Misr va Fors, Rum va Yunon tomonlarga karvonlar
joʻnatib, yana yangi taqinchoqlar va liboslar olib kelishga
buyurar ekan. Zarbof qabolar, zarrin peshanabogʻlar, ipak
kamzullar, dur qadalgan kamarbandlar, sadaf bilan bezatilgan tilla kovushchalar, baxmal, belburma koʻylaklar bilan
kelgan karvonlar toʻppa-toʻgʻri Qozonxon qasri darvozasi
oldiga kelib toʻxtar ekan.

Dunyoning toʻrt tomonidan chiqqan savdo karvonlari


www.ziyouz.com kurubxonasi

oshiqib-toshiqib Qozonxon manziliga kelishardi. Genuyaliklar va oʻrislar, qora belbogʻ bogʻlagan armanilar,
peshanalariga xol qoʻndirgan hindlar, bellariga chilvir
bogʻlagan juhudlar Qozonxon qasriga birinchi boʻlib kirish
uchun yelib-yugurishar, oʻzaro yoqa boʻg'ib janjallashishar, ammo Qozonxon deyarli hamma mollarni sotib
olayotganini koʻrib yana hamdard va hamjihat boʻlishardi.

Saroymulkxonim oʻn olti yoshga toʻlgan kuni xon
qiziga munosib kuyov izlay boshlabdi. Shu maqsadda qirq
bir mamlakatga chopar yuborib, shahzodalarni huzuriga
chorlabdi. Ammo kelgan shahzodalarning birini qizi yoqtirmas, boshqasini oʻzi yoqtirmay, hammasini rad javob bilan,
noumid qaytaribdi.

Kunlarning birida, jasurligi va donoligi bilan mashhur
Amir Temur uning saroyiga kirib kelibdi. Bu tashrifdan
xon behad quvonib ketibdi. U qiziga bahosi bir shahar
xirojiga teng shohona liboslar kiydirib, bir viloyat xirojiga
teng taqinchoqlarni taqtirib Amir Temur oldiga olib chiqibdi. Amir Temur qizga qarab “yoʻq” degandek bosh
chayqabdi. Qozonxon: “Amirga qizim yoqmadi”, —deb
oʻylab, xafa boʻlibdi. Lekin umid uzmabdi. Qizini mamlakatning bir yillik xirojiga teng keladigan, hali koʻz
koʻrmagan libos-u zar-zevarga oʻrab, yana navqiron amirga
roʻpara qilibdi. Amir Temur yana “yo'q” degandek bosh
chayqabdi. " :

Tamom esankirab qolgan Qozonxon xizmatkorlariga bor
taqinchoqlarni shu yerning oʻziga olib kelishni buyuribdi,
oʻzi boʻlsa qizi taqqan taqinchoqlarni yulib ola boshlabdi.
Saroymulkxonim birpasda oddiy oq koʻylagi bilangina
qolibdi. Shunda Amir Temur “ma'qul!” degandek mamnun
bosh irgʻabdi. Qozonxon esa hayron emish. Shunda
Samarqandning navqiron amiri yengil bir ta'zim qilibdi-da.

— Xon, goʻzallikka taqinchoqlar yarashmaydi! — debdi.

Bu soʻzlar ma'nosini anglagan oqila qiz boshini koʻtarib
birinchi bor Amir Temurga qarabdi. Ikki koʻz suhbati boshlanibdi.

Qizning koʻzi debdi: “Men shu erkakni bir koʻrishda
sevib qoldim. U qayerga borsa, men ham birga ketaman. U
kimni suysa, uni suyaman, kimni yomon koʻrsa, shuni
yomon koʻraman. U qaygʻursa, qaygʻurib, kulsa, kulaman.
U meni qilichi bilan himoya etsa, men uni muhabbatim
bilan asrayman”.

Yigitning koʻzi debdi: “Sen sahro gulidek dilrabosan,


www.ziyouz.com kurubxonasi

oyjamol. Bahor yomg£ʻirlari yuvgan gul yaprogʻidek yuzlaringda zarra dogʻ yoʻq, oyoqlaringdagi kumush halqachalar
tovushini yuragim qoʻshigʻiga joʻrovoz qilay, oyjamol.
Koʻzlaring tubida jimirlab turgan choʻgʻni olovga aylantiray, oyjamol. Seni tulporimga mindirib olib ketay,
oyjamol”.

Qizning koʻzi debdi: “Sening tulporing — uchqur,
qiliching — keskir, qalqoning — oʻq o'tmas, yuraging —
ochiq, ammo otingni muhabbatim quvib yetgay, qiliching
senga bogʻlangan ko'nglim iplarini qirqolmas, ishqim oʻqi
sovutingni teshib oʻtgay, yuragingga kiray begim. Unda
necha bahorlar sadosi boʻlsa, meniki boʻlsin. necha qishlarning sovugʻi boʻlsa, ularni isitay, necha kuzlarning hasrati boʻlsa, koʻnglimga olay, necha yozlarning tashnaligi
boʻlsa, koʻzyoshlarimni ichiray... Meni bu yerdan olib ket,
begim. Men uchun kaloming bolday shirin boʻlsin,
qoʻlingdagi taft koʻksimdagi qo'rquvni eritsin, hadikni
quvsin”.

Yigitning koʻzi debdi: “Sen sahro oʻrtasidagi gulzorsan,
oyjamol. Shu gulzor tikanlari meniki. Koʻzlaring bir juft
charosdek, lablaring gul bargidek, qomating shamshoddek... Kaloming — totli, raftoring — latofatli. Olovlar
ichida yashagan bir yigitman, boʻronlar qoʻynida adashgan
yoʻlchiman, dunyolar ichida yashagan mitti zarraman. Endi
sen olov boʻl, boʻron boʻl, dunyo boʻl, oyjamol”.

Qizning koʻzi debdi: “Sening tovushingni eshitib dunyoga kelgandayman. Sen yoqib qoʻygan chiroqni koʻrib yoʻl
topgandayman. Sen aytgan soʻzni izlab yurgandayman...
Tovushingni eshitib keldim, endi qanday ketay. Sen
yoqqan chiroqni topdim, endi qayga ketay. Sen aytgan
soʻzni eshitdim, seni qandoq unutay, begim?”

Amir Temur ovoz chiqarib:

— Xon, goʻzallikka taqinchoqlar yarashmaydi! —
debdi...

Koʻzlar gaplashganda soʻzlar ojiz qoladilar.

Koʻzlar gaplashganda muhabbat tilmochlik qiladi.

Koʻzlar gaplashganda dunyoni sukunat bosadi.

Dil dengiz boʻlsa, koʻz shu dengizning suvini yorugʻ
dunyoga in'om etayotgan chashmadir.

Koʻzlar soʻzlashganda, ular dillarni ham osmonga
koʻtarib uchadilar: yerdagi dasht yovshanlari islari ham,
qasrga kirish uchun navbat talashayotgan savdogarlarning
janjal-suroni ham, qasr ortidagi yaylovda bir-biri bilan


www.ziyouz.com kurubxonasi

o'ynashayotgan argʻumoqlarning sarmast kishnashlari ham,
Qozonxonning hayron nazari ham ularga begona edi.
Koʻzni yumgil, koʻzga aylansin koʻngil...

28

Bibixonim voqeasidan keyin Mamat Solihovich
Yusupov Samarqand muzeyida uzoq ishlamadi. Oz vaqt
otmay uni boshqa shahardagi muzeylarning biriga
joʻnatishdi. U oʻsha yerda muzey direktori boʻlib kelgani
sharafiga xizmatdoshlari uyushtirgan oshdan keyin uyga
qaytib kelib, yarim kechada hushini yoʻqotdi va tongga
yaqin jon berdi. Jon berishdan oldin oʻziga kelib: “Meni
olib ketish uchun Bibixonimning oʻzi keldi. U: “Qoʻrqma,
hammasi yaxshi boʻladi”, deb aytdi, men unga ishonaman.
Xotirjam boʻlinglar, hammasi yaxshi bo'ladi. Bibixonim
aldamaydi. U meni Samarqandga olib ketadi. Samarqandga
qaytaman... Hozir esa meni yolgʻiz qoldiringlar, uyqum
kelyapti”, — deb pichirlabdi...

U qancha yotganini bilmadi. Kimdir otini atab chaqirgani uchun uygʻonib ketdi. Koʻzlarini ochganda derazalardan yorqin oy shulalari lovullab oqib kirayotgan keng xonada yotganini koʻrdi. Kimdir betinim chaqirardi. Egnida
oppoq ust-bosh, eshikni ochib, tashqariga chiqdi. Hovli
sahnidagi yuksak daraxtlarning qalin yaproqlari oralab
yerga toʻkilayotgan oy tangalariga boqar ekan, kimdir yana
uni ohista chaqirdi. U daraxtlar ostidagi quyuq zulmatga
tikilib, qorongʻilikda qoʻllariga nayza ushlab olgan ikki
qora sharpani ko'rdi. Hayron qolib so'radi:

— Kimsanlar?

— Biz seni olib ketishga keldik.

U bugun uni oshga taklif qilib kelgan ikki muzey xodimi ovozini tanidi.

— Nima deysanlar?

— Biz seni qatl maydoniga olib borishimiz kerak.
Tepadan shunday buyruq tushgan. Oldimizga tush.

U hovli sahniga tushdi. Boshini koʻtarib, kimdandir
koʻmak tilagandek, koʻkka boqdi. Falak qop-qora edi, yulduzlar yoʻq edi. Faqat juda katta oy charaqlab turardi.

Ikki sharpani zulmatga chulgʻab turgan hovli sahnidagi
daraxtlar horgʻin edi. Shuning uchun oʻzini qatl maydoniga
olib borish uchun kelgan ikki sharpaga erinib tikildi.
Zulmatdan uchib kelayotgan ko'rshapalak uning qulog'i


www.ziyouz.com kurubxonasi

ostidan qanot qoqib oʻtdi. U ijirg'anib, qoʻllari bilan yuzini toʻsdi.
— Kechikyapmiz, tezroq oldimizga tush.

— Ketdikmi?

— Ketdik!

U oldinda, nayza koʻtarib olgan ikki sharpa — muzey
xodimlari orqada — yoʻlga tushdilar. Ulardan oldinda

oppoq sochlari yelkasiga yoyilgan, koʻzyoshlari olovli
uchqun kabi choʻgʻlanib oqib tushayotgan bir ayol borardi.
Yoʻl ustiga toʻkilayotgan koʻzyosh tomchilari charaqlab,
uning yoʻlini yoritib turar, u oʻtishi bilan oʻchib qolardi.

— Bu ayol kim? — deb soʻradi u.

— Kimni aytyapsan? Hech qanaqa ayol yoʻq-ku! — deb
mingʻirladi ikki sharpa.

— Anavi ayolni aytyapman.

— Hech qanaqa ayolni koʻrmayapmiz. Bizni chalgʻitib
qochmoqchi boʻlayotgan boʻlsang, xato qilasan. Qochib
qutulolmaysan bizdan.

— Men qochmoqchi emasman. Faqat ana u ayol kimligini bilmoqchiman, xolos.

— Hech qanaqa ayol yoʻq bu yerda. Tezroq yur, seni
tong otmay qatl etib ulgurishimiz kerak.

Ular begona shahardan chiqdilar-da, Afrosiyob oralab
keta boshladilar. “Bu yerga qanday kelib qoldik? — deya
oʻyladi u. — Axir, biz boshqa shaharda edik-ku?!”

— Qanday qilib Afrosiyobga kelib qoldik?

— Yana qanaqa Afrosiyob? — hayron qolishdi nayza
koʻtargan sharpalar.

Afrosiyobning qadimiy yoʻlini changitib, ular horgʻin
qadam tashlab borardilar. Yusupov birdan adir tepasida
oʻziga tikilib turgan bolakayni koʻrdi.

— Ogʻa, sizni qayoqqa olib ketishyapti? — deb soʻradi
bola.

— Qatl maydoniga. Meni oʻldirmoqchilar...

— Oʻlim yoʻq-ku, axir?!

— Oʻlim yoʻq, o'ldirish bor, — dedi u.

— Kim bilan gaplashyapsan, hech kim yoʻq-ku?! — deb
shovqin koʻtarishdi ikki sharpa bezovtalanib.

U indamadi. Orqaga oʻgirilib, bolaga “xayr” degandek
qoʻl siltadi. Bola esa oppoq koʻylak kiyib olgan odamni
qatl maydoniga olib borayotgan ikki sharpani tanib qoʻrqib
ketdi. Ular oʻsha jome masjidi va kutubxonani yondirib
maroqlanib tomosha qilayotgan, ko'zlarida qahr va sovuq


www.ziyouz.com kurubxonasi

boʻshliq hukmron, yondirilgan kitoblar va shaharlar kuli
tirnoqlari ostini qoraytirgan, pishirmay yegan goʻsht qoni
qotib, qasmoq bogʻlagan lablari mahkam qisilgan to'dadan
edilar.

Togʻlar usti qizara boshlaganini koʻrib, ikki sharpa uni
nayzalari bilan turtib, tezroq yurishga unday boshladilar.
U yana osmonga boqdi — oyning shuuri uning charchoq
yuzini yoritdi — bu yuzda xotirjamlik hukmron edi.

Uzoqdan gulxan yonib turgan maydon koʻzga tashlandi.
“Qatl maydoni”, deb oʻyladi u. Maydonga yetganda koʻzlaridan qahr va sovuq sachrab turgan, qasmoq bogʻlagan
lablarida istehzo qotib qolgan, butun vujudidan yondirilgan
kitoblar va shaharlar tutuni hidi anqib turgan badjahl
odamlar toʻdasi uni bir zumda oʻrab oldi. U gulxan shu'lasi
yoritib turgan qatl maydoni toʻrida — yuksak shohsupadagi taxtda oʻtirgan odamni tanidi. Taxt tepasida “xalqlar
otasi” surati osigʻligʻ edi. U: “Seni oʻzim topib olaman deb
aytuvdim-ku!” — degandek miyigʻida kulib turardi.

“Mana, siyosiy koʻrlik uchun javob beradigan payting
keldi!” — dedi taxtda oʻtirgan odam.

Taxtda oʻtirgan odam ham, suratdagi “dohiy” ham qopqora libos kiygan jallodni koʻrishi bilan oʻlimga mahkum
etilganlarning barchasi ularning poyiga tiz choʻkib shafqat
tilaganlariga ko“p marta guvoh boʻlgan edilar. Toki dunyoda qoʻrquv bor ekan, toki dillarda tahlika hukmron ekan,
ular hech kim taxtda oʻtirish va suratlari har bir uy toʻrida
osilib turishi sharafidan mahrum qilolmasligini yaxshi
bilardilar.

Yusupov esa qora kiyingan jallodni emas, oppoq
sochlari yelkasiga toʻkilib yotgan, hali husni soʻnmagan
keksa ayolni koʻrib qotib qolgandi. Ayolning oʻziga qarab
ma'yus jilmayganini koʻrib, onasini esladi va yuragi orziqib
ketdi. Uning yuzida ham sezilar-sezilmas tabassum paydo
boʻldi. "

Shu payt orqada turgan ikki sharpa nayzalari bilan uni
oldinga — jallod qoshiga itarib yubordilar. U jallod tomon
horgʻin qadam tashlab borar ekan, oʻzini qurshagan
olomondan dimogʻiga urilayotgan tezak, qon va ter hidlaridan qutulish uchun yana osmonga koʻz tikdi. Yuksakdagi
tillarang hiloldan, boya koʻrinmagan, endi esa olmadekolmadek bo'lib charaqlab turgan yulduzlardan koʻzlarini
uzmadi. U kundaga urilib ketdi-yu, koʻzini koʻkdan uzib
yerga tikdi — oʻsha zahoti koʻzlarini toʻldirib turgan yosh

www.ziyouz.com kurubxonasi

lar shamol uchirgan gulxan choʻgʻlaridek yerga, tuz sepib
qoʻyilgan kundaga toʻkilib tushdi. Kunda alanga olib, yona
boshladi. Buni koʻrib, qasmoq bogʻlagan lablardan tupuk
sachradi. Birpasda kundani tupuk bosib, olov oʻchdi.
Ammo yerga toʻkilgan koʻzyosh tomchilaridan atrof yorishganday boʻldi. U atrofiga alanglab qaradi. Birdan qatl
maydoni muzey hovlisida ekanini payqab qoldi. Muzey
eshigi oldida olomon gʻujgʻon turardi.

Olomon nimalardir deb baqira boshladi. U bu baqirgan
odamlarni tanigandek boʻlar, ammo ular kimligini eslay olmasdi. Shu payt oʻziga yaqinlashib kelayotgan besh-olti
militsionerni koʻrdi. Militsionerlar boshlariga qora
dubulgʻalar kiyib olishgan edi. Ularning biri — shahar
militsiyasi boshligʻi ekanini koʻrib, uni vahima bosdi.
Nahotki, uni qatl etmay olib ketishsa? Nahotki, oʻlimdan
dahshatliroq qiynoqni oʻylab topishgan boʻlsa?! Nahotki,
oʻlimdan ham ogʻirrogʻi tiriklikdagi bechoralik ekanligini
ular anglagan boʻlsa?!

“Bibixonim qayerda?” — deb soʻradi shahar militsiyasi
boshlig'i. Ammo o'zi oybolta koʻtarib kelayotgan jallodni
koʻrib, savoliga javob kutmay juftagini rostladi. U bilan
kelgan boshqa militsionerlar ham qochib qolishdi.

Yusupov kutilmaganda qizchasini koʻrdi. Qizaloq
muzey darvozasi oldidagi olomon ichidan unga mahzunmahzun tikilib, koʻzlari javdirab turardi. Yusupovning
yuragi orziqib ketdi. Qizchasining javdiragan koʻzlari unga
yaqinlashib kelardi. Bu koʻzlarda qalqib turgan qaynoq
koʻzyosh tomchilari uning koʻksiga sachrab toʻkilgandek
boʻldi. Koʻksi jizillab kuydi, boʻgʻziga tosh tiqildi.
Alamdan koʻzini yumdi. Yumdi-yu, ochdi. Javdiragan yoshli koʻzlar yoʻq edi. U qomatini tikladi — koʻksi Afrosiyob
dalalarining sarrin havolari bilan to'lgandek bo'ldi. U
tezak va ter hidi anqib turgan toʻda orqasida yonib turgan
kutubxona tomonda bir bola gulxan ichidan yarmi kuygan
kitobni yulqib olib, qoʻyniga yashirganini koʻrdi. Bolani
sezmasliklari uchun tomoshatalab toʻdaning diqqatini tortish maqsadida boshini jallod kundasiga qoʻydi. Dam
oʻtmay oyboltaning havoni shuvillab kesib tushayotganini
sezib koʻzini yumdi. Ammo boshi kesilganini his qilmadi.
Yuragidagi ogʻriqni yengadigan qiynoq bu dunyoda yoʻq
edi.

Tanasidan ayrilgan bilan uning koʻzlari ochiq qolgan,
bu ochiq koʻzlar charogʻon osmonni tomosha qilardi...


www.ziyouz.com kurubxonasi

Tip-tiniq osmon uni allalay boshlaganini sezmay qoldi.
Ancha vaqtdan keyin kimdir unga tikilib turganini sezib
koʻzini ochdi. U Afrosiyobdagi yam-yashil dalada yotardi,
yonida esa oʻsha oppoq sochlari yelkalariga toʻkilib tushgan, husni hali oʻchmagan keksa ayolni koʻrdi. Koʻzini
osmonda par-par yonayotgan quyosh nuri qamashtirgani
uchun kaftlari bilan quyoshni toʻsib soʻradi:

— Kimsiz, ena?

— Bibixonimman. Sen meni Samarqandga olib kelgan
eding. Endi esa men seni olib ketishga keldim. Nihoyat, bu
battol dunyodan qutulding.

— Qayerga ketamiz, ena?

— Samarqandga, inim, Samarqandga!..

— Samarqand siz aytgan qattol dunyoda emasmi, axir?

— Yoʻq, qattol dunyodagi Samarqandda bizlarni unutgan odamlar yashaydi. Bugundan boshlab seniyam
unutishadi. Biz esa hamma narsani yodida saqlagan
odamlar yashaydigan Samarqandga ketamiz.

Ular yoʻlga tushdilar. Bir miqdor vaqtdan keyin,
qadimiy yoʻl pichoqdek kesib oʻtgan adirga yaqinlashganlarida qoʻltigʻiga kitob bekitgan bolakay adir tepasidan
yugurib tushib ularga qoʻshildi. Ayol bolani koʻrib quvonib
ketdi. Bolani koʻrib uning ham koʻngli ravshanlashdi.

Ular olisda moviy gumbazlari yuksalib turgan shahar
tomonga qarab ketdilar. Saodatmand shahar ustidagi
osmonda zarracha dogʻ yoʻq edi. Samarqand sari odimlayotgan uch yoʻlchining yoʻliga bir tomondan oyning
kumush shu'lalari, bir tomondan quyoshning tillarang
yogʻdulari toʻshalib yotardi. Yuksak devorlar oʻrab turgan
shahar tomondan otlarning kishnashi, bolalarning shodmon
qiyqirig'i, koʻngillarni sarmast etadigan qadimiy kuy
sadolari yetib kelardi. U koʻkka yuksalib turgan navqiron
Bibixonim madrasasini, Qutbi chahordaho“m maqbarasini
koʻrib, hayratdan qotib qoldi. Nogoh qarshisiga yugurib
kelayotgan onasiga koʻzi tushdi. Hayajondan nafasi qisildi.
Nimadir deb pichirlamoqchi boʻldi, ammo tili aylanmadi.
Bibixonim tashvishlanib oʻziga qaraganini payqab, tinchlantirish uchun jilmaydi. Jilmayishga urindi...

Yusupovning xotini chaqirtirgan doktor yetib kelganida
bemorning oʻlim tamg'asi bosilgan yuzida zahar bilan olishgan tabassum hali sovib ulgurmagan, umr bo'yi orziqib
kutgan narsasini ko'rganidan baxt aks etib turgan koʻzlari


www.ziyouz.com kurubxonasi

ochiq qolgan edi. Doktor qoʻlini ohista choʻzib Yusupovning koʻzlarini bekitdi. Hozirgina dunyoni tark etgan
inson koʻzlarida qalqib turgan qaynoq yosh tomchisi uning
barmoqlarini kuydirib yuborgudek boʻldi.

“Uni zaharlab oʻldirishgan!” — dedi rad qilib boʻlmaydigan qat'iy ohangda Yusupov haqidagi suhbatimiz yakunida Popov. Uning aytishicha, Mamat Solihovich Yusupov
rahbar boʻlib borgan shahar muzeyida juda ko'p qimmatbaho buyumlar oʻgʻirlab ketilgan. Oʻgʻirlik bir necha yillar
davom etgan. Yusupovning sinchkovligidan yaxshi xabardor boʻlgan, u albatta muzeydagi har bir qogʻozni koʻzdan
oʻtkazishini bilgan muzeyning ayrim xizmatchilari qilmishlari fosh boʻlishidan qo'rqib, uni zaharlab oʻldirishgan.

“Oʻsha shaharda Yusupovning qizi yashaydi”, — dedi
Popov men bilan xayrlashayotganda. Men ichimda, albatta, Yusupovning qizi bilan uchrashaman, deb qoʻydim.
Mana oʻn ikki yilki, oʻsha niyatim amalga oshsa...

Necha marta oʻsha shaharga bordim. Ammo har gal
biror bahona bilan bu uchrashuv orqaga surilar, ba'zan esa
esimgayam tushmasdi. “Sokinaxonim tirikmikan?” — deyman ba'zan Yusupov yodimga tushsa. “Uning qizi omonmikan?” — deyman u yashagan shahar nomi tilga olinsa...

29

Men Bibixonim maqbarasida zamonlar changi qoʻngan
qabrtoshga tikilib oʻtiribman. Unga — shu tosh ostida yotgan ayolga yuragimdagi hasratlarimni aytgim kelar, ammo
bu befoyda ekanini anglab azob chekardim. Tosh ostida
tuproqqa aylangan vujudga emas, hasratlarimni tirik
odamlarga aytishim zarurligini anglaganimdan azob
chekardim.

Mening bu hasratlarimni tushunadigan tirik odam
bormikan?

Tosh ostida tuproqqa aylangan vujud esa na muhabbatdan, na nafratdan xabardor. Hasratimni aytganim bilan u
na baxtiyor, na baxtsiz boʻlishi mumkin. Uning mumiyolangan murdasini qayta koʻmganlari uchun qaygʻurmayman. Hammayam oxir-oqibatda shu tuproqqa topshirilishi
kerak. Ammo menga bu qayta koʻmish marosimi yashirin va
gʻayriinsoniy tarzda boʻlgani alam qiladi.

Samarqand Malikasi uchun uning qanday koʻmilgani


www.ziyouz.com kurubxonasi

baribirdir. U bundan bexabardir, na gʻam chekar va na
quvonar... lekin men — tirik odam uchun shahrim
malikasining bunday taqdiri tahqirdir.

Ammo men buni anglagan holda, asrlar qaritgan qabrtoshga tikilib shivirlayman:

— Yordamingni ayama, Bibim. Menga dunyoni emas,
dilimni va elimni anglashga koʻmak ber. Bir paytlar suyukli nevarang Muhammad Taragʻayga aytgan soʻzlaringni
menga ayt, Bibim...

30
CHALA QOLGAN DOSTONDAN

Bola har kun ezgu makonga,
Bibixonim qoshiga kelar —
Goh sarhadsiz niliy osmonga,
Goh gumbazga uzoq tikilar.

Oftob aksi tushib naqshlarga
Boʻgʻiladi baqiroq bozor.
Sukut cho'kar ulkan shaharga.
Borliq tinar misoli mozor.

Bu sukunat bolaga yoqar

Va sukutni tinglagan sari
Sezar: tunga singib boradi
Qora tortgan tutning shoxlari.

Qadim masjid ichiga kirar,
Soʻng tepaga boqar baxtiyor.
Tashqarida yangragan saslar
Yangrar bunda jomdek ulugʻvor.

Tashqaridan har bir tovushni
Yutar bunda uch eshik — quloq.
Yutadi-yu, daraxtning, qushning
Qoʻshigʻini takrorlar uzoq...

“Men tepaga chiqishim kerak!” —
Degan bir oʻy chulgʻab olgan on,
Bejo tepar koʻksida yurak,
Gupuradi sogʻinishdan qon.


www.ziyouz.com kurubxonasi

TIk quvonchi, ilk qoʻshiqlari
Va ilk g'am-u qaygʻusi bilan
Yuksakdagi koʻk gumbaz sari
Koʻtarilar bola xayolan...

Mana, osmon yelkangga tegar,
Mana, qoldi pastlikda shahar.
Ana, gʻarbda quyosh ham choʻkar,
Ana, sharqda koʻrinar sahar.

U umrida hali hech qachon
Chiqqan emas bunday yuksakka,
Shuning uchun olovlanar qon
Va yuragi sigʻmas ko'krakka.

Hali uning ko`ksida tirik
Ertaklari olmoqda nafas.
Koʻzlarini asragan kiprik
Yoshni bilmas, qaygʻuni bilmas.

Hali uning qo`shiqlariga
Sitilmagan gʻamgin sadolar,
Hali uning qoʻshiqlariga

Joʻr bo'lmagan yolgʻon navolar.

Biroq soqov, gung boʻlgan bola
Toʻldirgandek yerni ovozga,
Koʻzlari koʻr va xasta bola
Chizganidek nurni qogʻozga.

Oyoqlari shol boʻlgan bola
Uchgan kabi qushday osmonda
Va sanashni bilmagan bola
Sanagandek yulduzni tunda,

Bu bola ham har kuni takror
Orzusini koʻradi ayon.
Koʻtarilib borarmish tongda
Bibixonim gumbazi tomon...

31
Bugun bu yorugʻ dunyoda bor-yoʻgʻi ikki kungina
yashagan goʻdakni tuproqqa topshirib qaytdik...
Uning onasi bolasi dunyodan koʻz yumganidan bexabar


www.ziyouz.com kurubxonasi

oʻlim bilan olishib yotardi. Goʻdakning otasi — hali turmushning achchiq-chuchugini totmagan, boshiga ilk marta
tushgan bu noayon va notanish, beshafqat va qattol
zarbadan garangsirab qolgan yoshgina yigit bolani koʻmishga borgan mendan va sherigimdan bu falokat siri va sababini izohlab berishimizni soʻragandek moʻltirab boqardi.
Sherigim — koʻpni koʻrgan odam: “Hechqisi yoʻq, doʻstim,
hali umr oldingizda, bolalaringiz belingizda. Bir yarim
kilolik etni deb oʻzingizni qiynayvermang”, — deb tasallitaskin berar, ammo bu taskin, bola otasining bilmadim,
mening yurak-bag'ʻrimni oʻyib borardi.

Foniy dunyo azob-u uqubatini, quvonch-u shodligini
koʻrmay koʻz yumgan goʻdak oʻlimi — arosat davrimizning
haybatli va chigal jumboqlari, dahshatli fojialari oldida
hech nima emasdek tuyulardi. Ammo dunyoda yashash,
imon va vijdon oldidagi mas'uliyat hamisha eng oddiy jumboqlar va voqealar oldida ojiz qolmaganmi? Bu ojizlik
inson qismatining asosiy mezoni emasmi?

Goʻdak oʻlimining Bibixonim bilan qanday bogʻliq yeri
bor ekan, deb oʻzingizni qiynamang. Baribir oʻylab topolmaysiz. Ammo men Bibixonim haqidagi ushbu tarixiy badiani yozayotgan paytimda yuz bergan har qanday voqea,
ongimda gʻimirlagan har qanday fikr, yuragimda uygʻongan
har qanday his-tuygʻu Samarqand Malikasiga bogʻliq, deb
bilaman.

Bobolarimiz: “Oʻlim haq!” — deganlar. Bunga shak
keltirmayman. Biroq har qanday oʻlim ham haq boʻlmasligini ham bilaman. Ana shu algʻov-dalgʻov davrning
zanglagan pichoqlari asab qillarini tinmay arralayotganini,
zahar bilan toʻyingan havoning bizni boʻgʻayotganini,
meva-cheva tugul, hatto, ona suti tarkibida paydo bo'lgan
zahri qotilning goʻdaklar umriga zavol boʻlayotganini
koʻrib-bilib turib “Oʻlim haq!” — deyishimiz gunoh emasmi?!

Bibixonim haqida yozish shartmi? “Temur bilan bir
toʻshakda yotgan boʻlsa, yotgandir-da, shuning uchun ham
u haqda yozish kerakmi?” — dedi bir doʻstim. Bu doʻstim
choʻrtkesarligi va maqsadi uchun kurashdan qoʻrqmasligi,
shuning uchun ham biroz xudbinligi bilan ajralib turardi.
Men unga hech nima demadim. Doʻstimning qat'iyat va
kibr toʻla koʻzlariga qarab turib, har qanday da'vom
baribir uni ishonchidan qaytarolmasligini anglaganim
uchun unga hech nima demadim.


www.ziyouz.com kurubxonasi

Bibixonim haqida — Amir Temur bilan bir yostiqqa
bosh qoʻygan goʻzal ayol haqida, uning mumiyolangan jasadining qismati haqida yozish shartmi? Bu kimga kerak? Bu
nimaga xizmat qiladi?

Xalqimizning oʻtmishi, u qanchalar fojiali va dahshatli
boʻlmasin, baribir biz uchun muqaddas boʻlib qolaveradi.
Qolaversa, bu oʻtmish faqat fojialar va qora kunlardan iborat emas. Kechmish, faqat buyuk ixtirolar va olamshumul
kashfiyotlar, qonli savashlar va ulug“ qoʻzg'olonlardangina
iborat emas. U shuning bilan birga, hech nima roʻy bermagandek tuyulgan boʻlsa-da, tarix qatlamlariga singib,
sugʻurib olinsa butun imorat toʻkilib tushadigan oddiy
gʻishtlarga oʻxshash oddiy kunlardan ham iboratdir. Tarix
faqat buyuk shaxslarning donishmandligi va jasorati emas,
ojiz kimsalarning qoʻrqoqligi, nodonlarning surbetligi, ayyorlarning firibgarligi, soddalarning aldanishlari hamdir.

“Kleopatraning burni biroz boʻlsa-da qiyshiq boʻlganda,
insoniyat tarixi butunlay boshqa yoʻldan ketishi mumkin
edi”, degan edi Paskal. Shunday ekan temuriy podshohzodalar tarbiyasi ishonib topshirilgani Bibixonimning Temur
tuzgan buyuk saltanatda tutgan oʻrnidan dalolat emasmi?
Shu dalolat tufayli biz malikaning saltanat izmiga, demak,
tariximiz izmiga koʻrsatgan ta'siri haqida yozmasak adolatdan boʻladimi?

Toʻg'ri, Kleopatra burnining tarixga ta'siri haqida Paskal fikriga gʻayricha mulohaza ham bor. Buyuk yapon adibi
Ryuneske Akutagava bu haqda shunday yozadi:
“Kleopatraning burni sal qiyshiq boʻlgan taqdirda ham,
Antoniy buni sezmasligi istisno emas. Koʻrgan-bilgan
taqdirda ham bu illat oʻrnini bosa oladigan fazilat topgan
boʻlardi. Butun jahonni ostin-ustin qilib ham sevgilimizdan
fazilatliroq ayolni topa olmaymiz. Biz oʻz sevgilimizni
koʻrib, mahliyo bo'lganimizdek, Antoniy ham Kleopatraning koʻzlari yoki dudoqlaridan illatni butunlay yopib
yubora oladigan fazilat topgan boʻlardi. Buning ustiga
“Qalbchi, qalb!” deyishimiz ham mumkin. Aslida mahbubamiz barcha davrlarda eng yuksak qalb egasi boʻlishi
tabiiy. Libosi, boyligi va jamiyatda tutgan oʻrni ham uning
fazilatlari hisobiga oʻtadi. Hatto, shunday hodisalar
boʻlganki, uni qachondir, qaysidir mashhur kishi sevgani
haqidagi mish-mishlar ham fazilat sanalgan.

Kleopatra dabdaba-yu sir-asrorga oʻrangan soʻnggi Misr
malikasi edi. U boshida qimmatbaho toj, qoʻlida nilufar


www.ziyouz.com kurubxonasi

yoxud boshqa biron gul tutib, dunyoni muattar iforlarga
toʻldirib, magʻrurona oʻtirganda, nahotki biron bir kimsa,
ayniqsa, Antoniy uning burnining xiyolgina qiyshiqligini
sezsa?

Bunday oʻz-oʻzini aldash faqat muhabbatgagina xos
emas. Biz ayrim hollardagina dunyoni oʻzimiz suygan rangin boʻyoqlarga boʻyaymiz. Masalan, tish doʻxtirning
eshigidagi lavhani olaylik. Tishimiz og'ʻrigʻini bir lahza
boʻlsa-da, unutish uchun bu lavhani ko'z oldimizga
keltirishga qancha urinmaylik, qancha istamaylik, baribir
koʻrolmasligimiz tayin. Albatta, tishimiz ogʻrigʻining
dunyo tarixiga hech qanday aloqasi yoʻq. Ammo bunday
oʻz-oʻzini aldashga xalq kayfiyatini bilmoqni istaydigan
siyosatdonlar ham, gʻanimlar vaziyatini bilishni suygan
harbiylar ham, moliyaviy ahvolni bilishni xohlagan korchalonlar ham moyil. Aql va farosat esa bu holga tuzatish
kiritib borishini rad etolmayman. Shu bilan birga barcha
insoniy ishlarini boshqarib turguvchi “tasodif” borligini
ham tan olaman. Balki haqiqatan oʻz-oʻzini aldash tarixni
boshqarib boradigan abadiy kuchdir.

Qisqasi, ikki ming yillik insoniyat tarixi oʻz qa'rida
“yilt” etib oʻtgan Kleopatraning burni qandayligiga bogʻliq
boʻlmagan. U koʻproq bizning tayyor ahmoqligimizga
bogʻliq. Kulgili, biroq buyuk ahmoqligimizga bogʻliq”.

Kleopatra burnining tarixga ta'siri haqidagi gʻayri bu
mulohazadan ham “Bibixonim haqida yozish shartmi?”
degan savolga javob topish mumkin deb oʻylayman.

Bir necha yillar oʻtadi, bugun biz tuproqqa topshirgan
goʻdak ham oʻtmishning bir bo'lagiga aylanadi. Shunday
boʻlmaydi, deganlar xato qiladilar. Shunday ekan, eng
oddiy narsa, masalan, Kleopatra burni, Bibixonim jasadining bir jimjilog'i yoʻqligiyam, tarixga boʻlgan munosabatimizni belgilashi mumkin. Oʻtmish bilan bugun bir-biriga
tugib bogʻlangan ip emas, ular uzluksizdir. Oʻtmishda
qilingan har qanday gunoh nafaqat oʻsha olis gunohkorlarning, shu bilan birga bizning ham boʻynimizda. Oʻtmishda qilingan har bir ezgu ish uchun kelajak kishilarning ham
yuzi yorugʻ boʻlajak. Oʻtmish bilan bugungi bogʻlab turgan
narsa yolgʻiz kelajakdir.

Bu dunyoda eng saodatmand lahzalardan biri nihol
oʻtqazmoqdir. Ichi qora odam daraxt oʻtqazmaydi. Daraxt
ekkan odam uni faqat oʻzi uchun emas, tugʻilgan va tugʻilajak farzandlari, nevaralari uchun oʻtqazadi. Tarix esa bobo

www.ziyouz.com kurubxonasi

lar bog'idir. Yillar, asrlar oʻtib, bu bogʻda bir daraxt
yetishmasligi bilinib qoladi. Bu bugun biz tuproqqa bergan
bola oʻtqazolmagan daraxt boʻlishi mumkin...

32

Samarqand shahri yaqinida Mingtut deb ataladigan yer
bor. Bibixonim bilan bogʻliq afsonalarning birini shu
Mingtut bilan bogʻlashadi.

Emishkim, Samarqand yaqinidagi qishloqlardan birida
bir chol boʻlgan. Qarib-qartaygan chol befarzand ekan.
Shuning uchun ham u peshonasidan qora yozuqqa chora
topolmagandan keyin: “Mendan bir meros qolsin”, — deb
tut koʻchati ekib, katta bogʻ bunyod qilibdi.

Ammo cholning bu bogʻiga koʻz tikkan qishloq boylaridan birining tuhmatiga ishonib, Amir Temur bogʻbon
cholni oʻlimga buyuribdi. Bundan xabar topgan Bibixonim
Bogʻi Dilkushoda dam olayotgan Sohibqiron huzuriga
borib:

— Davlatpanoh, bogʻbon cholning qonidan kechishingizni soʻrab keldim, — debdi.

— Nechun? — deb soʻrabdi Amir Temur. U suyukli
xotinining hech bir soʻzi bekor aytilmasligiga koʻnikkani
uchun Malika iltimosining sababini bilmoqchi boʻlibdi.

— Bogʻbon cholning mingta farzandi bor ekan, agar siz
uni qatl etsangiz, ul begunohlarning ham nobud boʻlishiga
sababchi boʻlasiz, — deb javob beribdi dono Malika.

Amir Temur hayron qolibdi. U hali bu dunyoda ming
farzand koʻrgan odam borligini eshitmagan ekan. Shuning
uchun ham Bibixonimga: “Oʻylab gapiryapsizmi, Malikam?” degandek istehzoli nazar tashlabdi. Buni sezgan
Malika Sohibqironga ta'zim qilib, shunday debdi:

— Agar davlatpanoh istasalar, men ul farzandlarni sizning muborak nazaringizga koʻrsatay.

Amir Temur oʻzini hayron qoldirgan jumboq sirini
tezroq bilish maqsadida taxtiravon kelishini kutib oʻtirmay, sevimli chipor otiga minibdi. Oppoq otiga mingan
Bibixonim yoʻl boshlabdi.

Daraxtlar soyasi oshmay, ular bogʻbon chol yashagan
qishloqqa yetib kelibdilar. Bibixonim qishloq chekkasida
yashnab turgan tutzorni koʻrsatibdi.

— Mana, men aytgan bogʻbon cholning farzandlari.


www.ziyouz.com kurubxonasi

Mingta tutning har biri chol uchun farzandday boʻlib qolgan. Agar uni qatl qilsangiz, bu farzandlar ham nobud
boʻladilar.

Amir Temur yana bir marta suyukli xotinining farosati
va oqilaligiga tahsin oʻqib, navkarlarning birini
Samarqandga joʻnatib, bogʻbon cholni zindondan ozod
qilib, qishlogʻiga qaytarishni buyuribdi...

Biz — oʻsha bogʻbon chol, oqila malika va jangari
jahongirning bugungi zurriyodlari ne-ne qadimiy bog'larni,
ne-ne ilm-ma'rifat chamanlarini payhon qildik, bobolar
ekkan daraxtlar ildiziga bolta urdik. Bu fojialarning barchasi, o'ylashimcha, yuraklarimiz bobolar kechmishi va
ulardan meros qolgan muqaddas oʻgitlardan uzilgani oqibatida sodir boʻldi va bo'layotir.

Biz ham daraxtlarmiz, ildizimiz esa oʻsha bobolarimiz
kechmishida. Ildizlarimiz naqadar chuqur va baquvvat
boʻlsa, battol davrning qora boʻronlari-yu, notanti hukmdorlari zulmi bizni hech qachon yengolmasligini anglagin,
doʻstim...

33

Koʻhak, tomondan esayotgan salqin shamol Konigil
bogʻlarining atir isini olib kelib, uygʻoq dillarni bezovta
qilar, bu dunyoning oniy ekanini esga solib ojiz kimsalarga
azob berardi.

Bo'stonsaroy ayvonida uxlab yotgan nevaralari boshi
ustida uxlamay tong ottirishga koʻnikib qolgan Bibixonim
alla aytardi.

U, mana, necha yildirkim, Sohibqironning xotinlaridan
tugʻilgan oʻgʻillarni oʻzi bosh boʻlib ulg'aytirgach, endi
ularning bolalarini — jahongir nevaralarini tarbiyalab kelmoqda.

U Amir Temurga tekkanida yigirma yetti yoshda edi.
Oldingi eri — Amir Husayndan ham, undan soʻng uni nikohiga olgan Sohibqirondan ham farzand ko'rmadi.
Farzandsizlikdan ortiq alam bormikan bu jahonda? Koʻp
befarzand ayollar oʻz qora qismatlari tufayli bolalarni —
ular boshqalardan tugʻilgani uchun yomon koʻrib qolishadi. Biroq Bibixonim farzandsizlik tufayli bolalarga yanada
qattiqroq mehr qoʻydi. Shu mehr tufayli hatto, umrida bola
koʻrmagan vujudi uygʻonib, koʻkragidan sut kelgan payt


www.ziyouz.com kurubxonasi

ham boʻldi. Shu mehr tufayli uning allalarini eshitib
ulgʻaygan temuriy amirzodalar uni onalaridek suyub, izzatikrom qilardilar.

Nevaralari ichida eng ziyragi boʻlmish Muhammad
Taragʻay uxlamay osmondagi yulduzlarga tikilib yotganini
koʻrgan momo jilmaydi. “Bu bola namuncha yulduzlarga
tikilishni yaxshi koʻrmasa!” — deb o'yladi.

— Uzxlang, Ulugʻbek, — deya shivirladi Bibixonim,
boshqa nevaralarini uygʻotib yubormaslik uchun. Ismi
Muhammad Taragʻay boʻlsa ham, bobosi va momosining
unga boʻlgan mehri ziyodligini, ayniqsa, zehni juda
oʻtkirligini koʻrgan saroy ahli murg'ak mirzoga Ulugʻbek
deb nom qoʻygan. Amir Temur ham, Bibixonim ham uni
shu ism bilan chaqirishga oʻrganib qolgandilar.

— Momojon, yulduzlardayam odam yashaydimi? —
deb soʻradi Ulugʻbek bibisining soʻzini eshitmagandek.

— Bilmayman, bolam, bilmayman. Tangrining oʻzi bilmasa bandasi bilmaydi.

Bibixonim nevarasi yonboshida yotgan “Ziji jadidi
Elxoniy” kitobini koʻrib, uning shu yoshda bunday
murakkab kitobni oʻqiyotganidan tashvishlanib soʻradi.

— Ulugʻbekjon, bu kitobni oʻqigan bilan uqarmikansiz?

— Yoʻq, bibijon, oʻqigʻon bilan anglamogʻim bisyor
mushkul boʻlmoqda, — deb ochigʻini aytdi Ulugʻbek.

— Ulg'aysangiz, albatta, bundan mushkul kitoblarni
uqarsiz, bolam.

— Ulgʻaysam, oʻzim bir rasad tiklab yulduzlarda odam
yashaydimi, yoʻqmi, albat bilib olurman. Ularning sirini
ochguvchi mana shunday bir kitob tuzurman.

Keksa Malika shu yoshida ulkan maqsadlar bilan
yashayotgan nevarasiga mehr bilan boqar ekan, unga uzoq
umr tilab, ichida duolar oʻqidi. “Ammo bu zamon qilich
chopqilaganniki”, deb oʻyladi u alam bilan. Uning butun
umri tinmay jang-u jadal qilgan jahongir erining yonida
oʻtdi. Koʻp marta laxtalab qonlar oqqanini, sonsiz shaharlar vayron qilinganini koʻrdi, necha marta qilichlar zoʻr
kelib, kitoblar yonganiga guvoh boʻldi. Ammo hamma
yerda badjahl eri qalam va san'at egalariga mehr-shafqat
koʻrsatganini ham koʻrdi.

Bibixonim “Kechmishing ogʻir boʻlgʻay!” degan nazarda nevarasiga termildi. Ulugʻ“ Sohibqiron qalam va san'at


www.ziyouz.com kurubxonasi

ahliga qanchalik marhamat qilmasin, baribir oʻzining
oʻgʻillari va nevaralariga eng avval qilich va jasorat egalari
boʻlmogʻini talab qilardi. Ammo taqdiri azal hamisha oʻz
yoʻrigʻini o'tkazgan, hatto, jahongirlik da'vosida yurgan
bandaning talabi ham uni oʻzgartirolmasdi. Samarqand
yetti iqlimdan yigʻilgan san'at va adabiyot ahli tufayli poytaxt havosida she'r va musiqa nafasi hukmron edi. Shu
sababdan ulugʻ jahongir amirzodalar yuragida qat'iyat va
beshafqatlik hukmron boʻlishini qanchalar istamasin,
taqdir soʻz va soz tuygʻularini bu yuraklarga joylab, ularning qoʻliga ham qilich, ham qalam tutqazardi. Amir
Temur oʻgʻli Shohruh mirzo, keyinchalik nevaralaridan
Sulton Iskandar, Xalil Sulton, Abubakr mirzo g'azal
bitishini eshitib jahl qilgan, keyin ular nafaqat qalamni,
qilichniyam zoʻr tutishini koʻrgach, tinchlangan, oʻzini
bosib, ularni tergashdan oʻzini tiygandi. Keksa Malika
jahongir oʻzi gʻazal bitmasa-da, gʻazal tinglashni yaxshi
ko'rishini bilardi.

Bibixonim xayol dastidan qutulib, yana nevarasiga
qaradi. Muhammad Tarag'ay uxlab qolgandi. Biroq uyqudayam uni hali anglanmagan sirlar bezovta qilayotgani
yuzidan bilinib turardi. Momoning yuragi “jiz” etib achishdi. Dam oʻtmay juda past, deyarli shivirlab aytilgan alla
Ko'hak shamollari tungi Konigil bogʻlaridan olib kelayotgan gul isi bilan qoʻshilib oqa boshladi.

Eslasang, eslamasang, alla,
Yuksalib os, shodmon, alla.
Yurt pisand etsa seni, alla,
Qaygʻudan ozodman, alla.

O`zing gulzor bogʻimsan, alla,
Suyanganim togʻimsan, alla.
Qorongʻi kechalarda, alla,
Yondirgan chirogʻimsan, alla.

Koʻkda yulduzing yonar, alla,
Tiqilib koʻzing qonar, alla.

Yulduz sirin bilmoq oson, alla.
Angla, dil ham sirli osmon, alla.


www.ziyouz.com kurubxonasi

34

Olis bolalik paytlari togʻdek boʻlib tuyulgan tepa hozir
yoʻq. Uni tekislab tashlashgan. Bir paytlar kaftida tutib
dunyoni tanitgan bolalarning oʻzi uning tuprogʻini polizlariga tashib ketishdi. Ammo u hozir boʻlgandayam
Samarqand minoralarini, olis togʻlarni koʻrishga orzumand
bola uning tepasiga chiqib qancha boqmasin, u yuksak
minoralarni va moviy togʻlarni koʻrolmaydi. Bu orada qad
tiklagan koʻp qavatli binolar, sonsiz zavod mo'ʻrilari bola
nigohini ertakdan toʻsib turadi.

Bundan oʻn ikki yil avval men yashagan Anhor
yoqasidagi yashil bog“ ham yoʻq. Uni ham tekislab, oʻrnida
bir-biriga oʻxshash temir-beton qutilarni terib chiqishgan.
Bu qutilarda yashaydigan bolalar endi gullarga begona,
daraxtlarga yot, yulduzlardan yiroq. Ularning koʻzida na
mung, na hayrat bor — bu koʻzlarda befarqlik va muzlab
yotgan boʻshliq hukmron. Bu qutilarda alla yangramaydi,
ba'zan xasta goʻdak ustida aytilgan alla ham faqat keksa
odamlarning uyqusini qochirib, ularni bezovta qiladi.

Xayr, alla...

Xayr, yashil bog'im...
Xayr, bolaliktepa...
Xayr, Mamat ogʻa...
Xayr, Bibi...

Ushbu yozuqlarimni sizlarning ruhi pokingizga bagʻishlayman...
1990,


www.ziyouz.com kurubxonasi

— . . fa

SHAYX KUBRO
TUSHLARI

 

www.ziyouz.com kurubxonasi

Bismillahir rohmanir rohiym.

Ollohdan boshqa iloh yoʻq, u doimo tirikdir va koinotni boshqarib turuvchidir. Uni mudroq ham, uyqu ham
olmaydi. Uni koʻz koʻrmaydi, u esa koʻzlarni koʻradi.
Uning oʻxshashi yoʻqdir. U eng avvalgidir va eng oxirgidir.
Eng zohirdir va eng botindir. Osmonlar-u Yerdagi barcha
narsalar Ollohnikidir.

Olloh taolo eng avval nurni yaratdi. Shundan keyin ul
nurni toʻrtga boʻlib, bir bo'lagidan Arshi A'loni, bir
boʻlagidan Qalamni, uchinchi boʻlagidan Jannatni va
soʻnggi boʻlakdan moʻminlarni yaratdi.

Soʻng Olloh taolo Qalamga xitob qildi: “Arshi A'lo
uzra yozgilkim: “Laa ilaha illallohu Muhammadur rosululloh” deb”. Qalam toʻrt yuz yil yozdi-yu, kalimaning yarmiga: “Laa ilaha illallohu”ga yetdi. Qalam aytdi: “Ey qiyosi
yoʻq, tengi yoʻq zot, yozdimki: “Laa ilaha illallohu” deb,
ammo bu ulugʻ nom senikimi, boshqanikimi, bilmayman”.
Olloh xitob qildiki: “Bu mening nomi habibimdir va qimmatimdir. Ey Qalam, davomini yoz: “Muhammadur rosululloh” deb”. Olloh xitobining haybatidan Qalamning
boshi sindi, soʻng yozdi: “Muhammadur rosululloh” deb.
Shundan qalam boshini sindirib yozish Qiyomatgacha sunnat boʻldi.

Shundan soʻng Olloh taolo Arshi A'loda Gavharni
yaratdi va oʻsha Gavhardan lavhul Mahfuzni bunyod qildi.
Qalamga xitob qildikim: “Uktub ilmi fiy xalqiy va ma
huva kainun ila yavmil-qiyomati”, ya'ni Qiyomatgacha
mening xalqimga qonun boʻladigan ilmimni yoz!”
Qalamning lavhul Mahfuzga bitgan ilk soʻzlari ushbu
boʻldi: Bismillahir rohmanir rohiym. Anallohu laa ilaha
ana, man istaslama va bi qazoyi va yasbiru 'ala balayi va
yashkaru 'ala nu'amayi, katabuthu va ba'astuhu ma'a-ssadiqina. Va man lam yarziy bi qazoyi va lam yasbir 'ala
baloyi va lam yashkur 'ala nu'amoyi, faliyatluba rabban
sivayi va yaxruja min tahta samayi”.

So'ng Qalam Qiyomatgacha Ollohning bandalariga
qonun boʻladigan Olloh ilmini yozib chiqdi. Shunda lavhul


www.ziyouz.com kurubxonasi

Mahfuz qimirlab, aytdi: “Alhamdu lillohi mam-misli”,
ya'ni Xudo ilmi menga insho boʻldiki, mening mislim
bormi endi. Nido keldikim: “Olloh oʻzi xohlagan narsani
o'chirur va ustuvor qilur”.

Soʻng Olloh taolo Gavharga xitob qildi: “Kengay!”
Gavhar cheksiz darajada kengaydi va Ollohning Kursisiga
aylandi. Shundan keyin Olloh Kursi qarshisiga bir dona
gavharni qoʻydi va unga haybat nazarini tikdi. Gavhar
titrashga tushib, erib suyildi. Undan toʻrt yelni bunyod
etdi.

Soʻng toʻrt yelga xitob qildiki: “Toʻrt yondan suvga
shoʻngʻing, suvni to'lqinlating va kaftimni suvga
toʻldiring”.

Soʻng Otashni yaratib, buyurdikim: “Suv uzra lovullab
yon!” Otashdan suv qaynab, koʻpiklandi, ul ko'pikdan
tutun oʻrladi. Koʻpikdan Yerni yaratdi, unda Ka'ba oʻrnini
belgiladi. Soʻng aytdikim: “Yerni ikki kunda yaratdim”.
Ammo u dunyoning bir kuni bu dunyoning ming yiliga teng
edi.

Olloh taolo shundan keyin tutundan iborat xilqatga
yuzlandi-da, ularni yetti qat osmon qilib tikladi. Har bir
qatning orasi besh yuz yillik masofa boʻldi. Soʻng quyoshni yaratdi, u oʻz joyida harakatlanib turdi. Oyni yaratdi,
unga xos manzillarni belgilab qoʻydi. Kecha-yu kunduzni
yaratdi. Olloh taolo aytdikim: “Kecha-yu kunduz, quyoshu
oy Ollohning belgilaridir. Quyoshga ham, Oyga ham sajda
qilmangiz. Agar ibodat qilmoqchi boʻlsangiz, ularni yaratgan Ollohga sajda qilingiz”.

Undan keyin qushlar-u qurt-qumursqalarni, farishtalarni, dengizlarni yaratdi, daraxt-u chechaklarni yaratdi,
undirdi, ularni rizq berishga mas'ul etdi.

Borliqdagi butun mavjudotni yaratgach, aytdikim:
“Ularni olti kunda yaratdim”.

Shundan keyin Olloh taolo Azozilni yaratdi, Azozil
Yaratganiga qarab olti yuz yil sajda qildi. Keyin u Yerga
tushib, yetti qat zaminning har birida ming yildan Ollohga
sajdada oʻtirdi. Keyin birinchi qat osmonga koʻtarildi,
ming yil Xudoga sajda qildi. Unga Xoshi'ash deb nom
berdilar. Soʻng ikkinchi qat osmonga chiqib, ming yil ibodatdan boʻshamadi, ahli osmon uni Obid deb atadilar.
Uchinchi qat osmonda ham ming yil Ollohga sajda qildi,
Solih degan nom oldi. Toʻrtinchi qat osmonda Ollohga
hamd-u sano aytib, ming yil ibodat qildi va Valiyash deb


www.ziyouz.com kurubxonasi

ataldi. Undan beshinchi osmonga koʻtarildi va ming yil sajdada turdi, Azozil nomini oldi. Undan oltinchi osmonga
uchdi va ming yil ibodat qildi, undan yettinchi osmonga
chiqdi va yana ming yil sajdadan bosh koʻtarmadi.
Nihoyat, Yer bilan Osmonda Azozil o'tirib sajda qilmagan
bir kaft joy qolmadi.

Shundan keyin Arshga chiqdi va olti ming yil davomida bir maqomda sajda bajo keltirdi. Soʻng boshini sajdadan
koʻtarib, hojat tiladi va aytdi: “Xudovando! Meni lavhul
Mahfuzingdan xabardor qil, tokim sunnatingni bilay va
ibodatimni ziyoda qilay!” Ollohdan farmon keldiki:
“Xabardor boʻl!” Azozil lavhul Mahfuzga yaqinlashgach,
bir yozuvga koʻzi tushdi. Unda yozilmish ediki, Xudoi
taoloning bir bandasi borkim, ul Tangriga olti yuz ming yil
sajda qilgʻay, oqibat bir marta sajda qilmagani sababli
Olloh uni kofirga aylantirar va olti yuz ming yillik ibodatini nobud qilib, nomini iblis deb qoʻyar. Bu yozuvni
oʻqigan Azozil lavhul Mahfuz oldida toʻxtab, olti yuz yil
yigʻladi. Oʻsha palla Ollohdan xitob keldi: “Yo Azozil,
aytgil, farmonimga boʻysunmagan va toatimni qilmagan
bandaning sazosi nimadir?” Azozil aytdi: “Xudovando!
Sening farmoningdan boʻyin tovlagan kishining sazosi la'natdur!” Nido keldiki: “Ushbuni xat qilib yoz va saqla!”
Ollohning farmoni bilan Azozilni jannatga eltdilar va u
ming yil jannat xazinadori boʻldi. Soʻng Olloh jannatda
nurdan bir minbar paydo qildikim, Azozil unda turib, oʻn
ikki ming yil va'z aytdi.

Soʻng Olloh taolo Odamni yaraturman deb xitob qildi.
Shunda u yaratgan barcha narsalar bosh koʻtarib: “Odamni
bizdan yaratgil”, deb tama' qildilar. Togʻ aytdi: “Men qutlugʻman”, Dengiz aytdi: “Men haybatlikman”, Oltin esa:
“Men azizman”, dedi, Koʻk esa “Men adizman”, dedi.
Barcha narsalar bosh koʻtarib oʻzlarini maqtay ketdilar.
Yolgʻiz Yer tavoze' qilib aytdikim: “Men ulardan zaifman,
oyoq ostidaman, menda quvonch-u narsa yoʻq”. Shunda
Olloh xitob qildikim: “Men Odamni tuproqdan yaraturman”.

Olloh Jabroilga amr etdi: “Borg'ʻil, Yer yuzindan bir
hovuch tuproq keltirgil”. Jabroil kelib, Ka'ba oʻrni deb
belgilangan joydan tuproq olmoqchi boʻldi, Yer: “Mandin
tuproq olmagʻil, qoʻrqamankim, Janobi Kibriyo mendan
xalifa bunyod qilgʻay, undan-da osiy farzandlar paydo
boʻlib, Doʻzaxga mustavjob boʻlgʻaylar va man Xudoi taolo


www.ziyouz.com kurubxonasi

azobiga toqat qilmasman. Ey Jabroil, mendan tuproq
olmag'ʻil”, — deb yalindi. Jabroil tuproq olmay qaytdi.
Olloh Isrofilni joʻnatdi, yana oʻsha holat takrorlandi.
Keyin Mekoil ham tuproq ololmay qaytdi. Olloh Azroilni
joʻnatdi. Yer unga ham “Mandan tuproq olmagʻil”, deya
oʻtindi, ammo Azroil aytdikim: “Sening oʻtinchingdan
menga Mavlo taolo buyrugʻi azizroq turur”. Azroil butun
Yer yuzidan bir hovuch tuproq oldi. Hazrat Olloh taolodan
xitob keldi: “Ey Azroil, sen gʻoyat qattiq koʻngullik
ekansan. Qasamki, barcha tanligʻlarning jonini senga
oldurgʻ'ayman”.

Azroil bir hovuch tuproq keltirdi. Qirq yil ul tuproq
ustiga yomgʻir yogʻdi, oʻttiz toʻqqiz yil qaygʻu yomg£iri,
bir yil sevinch yomgʻiri yogʻdi. Shu sababdan Odamga
sevinchdan qaygʻu koʻproq boʻldi. Qirq yildan keyin Olloh
qudrati bilan ul loydan Odam suvratini bunyod qildi.

Bir kun Azozil yetmish ming farishta birla loydan yasalgan Odam qoshiga keldi, qoʻli bilan Odamni qornini qoqdi,
ichini kavak koʻrdi. Farishtalarga aytdikim: “Buni yoʻldan
chiqarmoq oʻngʻay bo'lg'ay”.

Yana qirq yildan keyin Olloh Odamning joniga buyurdikim: “Odamning taniga kirgil!” Jon Odamning boshi
uzra turib qoldi, kirgali unamadi. “Man nurdan yaralganman, ulviyman — ulugʻman, sifliyga — past narsaga nega
kirayin”, dedi. Jabroil aytdikim: “Ey aziz jon, izi azza va
jalla oti birla kirgil”. Jon Olloh otin eshitgan zamon Odam
boshiga kirdi va ikki yuz yil uni kezdi. Shu andin keyin
koʻzga oʻtdi, koʻz tirilib, qora tuproqdan yaralgan oʻz yuzini koʻrdi. Burniga kelgan edi bir aksirdi. Undan ogʻziga
oʻtgach, til tirildi va aytdi: “Alhamdu lillahi robbil
alamin”. Buni eshitgan Olloh taolo yorlaqadi: “Yarhamuka
rabbuka va lizalika xalaktuka — Olloh sanga rahmat qilsun, men seni shuning uchun yaratdim”.

Shundin keyin jon ko'krakka keldi. Oshiqib turmoqchi
boʻldi, turolmadi. Undan keyin qorniga oʻtdiki, qorni taom
tiladi. Jon butun vujudga yoyildi, soʻ'ngaklar, et, teri,
tomirlar, hujayralar tirildilar. Odam tebrana boshladi.
Kunba-kun quvvati va ko'rki orta boshladi.

Odam Ato yetti kun unda o'tirdi. Yettinchi kundan
keyin Olloh uni qizil oltindan yaratilmish, gavhar birla
bezatilmish bir taxtga oʻtqazdi. Unga ajoyib xil'atlar kiygizdi, boshiga oltin toj qoʻndirdi. Yetti yuz ming farishta
Olloh taolo farmoyishiga boʻysunib, Odamning tegrasida


www.ziyouz.com kurubxonasi

tizilib turdilar. Olloh Odamni bezashdan charchamadi,
uning tizzalaridan nur balqidi, koʻz nuri beqiyos boʻldi.

Odam qarshisida lovillab turgan bir nurni koʻrdi — u
nur Muhammad al-Mustafoning nurlari edi. Odam: “Bu
nurni bir koʻrsam”, deya orzu qildi. Oʻsha lahza Janobi
Haqning amri bilan ul nur Odamning oʻng yanog'iga singidi. Keyin butun vujudini qamradi. Nur qoʻllaridan o'tib,
shahodat barmogʻining uchida toʻplandi. Odam barmogʻini
yuqori koʻtarib, uning ko'rkini koʻrib hayratdan: “Laa
ilaha illallohu Muhammadur rosululloh”, deb yubordi.
Shundan barmogʻini koʻtarib shahodat kalimasini aytmoq
Odam qavmiga sunnat boʻlib qoldi.

Soʻng Olloh farishtalarga: “Men Yerda Odamni xalifa
qilaman”, — dedi. Buni eshitgan farishtalar aytdilar: “U
yerda buzgʻunchilik qiladigan, qonlar toʻkadigan kimsani
xalifa qilasanmi? Holbuki biz hamd-u sano aytish bilan
Seni ulugʻlaymiz va Sening nomingni mudom pok tutamiz!”
Olloh bu gaplarni eshitib dedi: “Men sizlar bilmagan
narsani bilaman” va U Zot Odamga barcha narsalarning
ismlarini oʻrgatdi. Soʻng bu narsalarni farishtalarga ko'rsatib so'radi: “Agar xalifalikka biz haqdormiz, degan
soʻzlaringiz rost boʻlsa, mana bu narsalarning ismlarini
menga bildiring”. Farishtalar aytdilarkim: “Ey pok
Parvardigor, biz faqat sen bildirgan narsalarnigina bilamiz.
Albatta, Sen Oʻzing ilm-u hikmat sohibisan”. Olloh: “Ey
Odam, bularga u narsalarning ismlarini bildir”, — dedi.
Odam farishtalarga barcha narsalarning ismlarini
bildirganidan keyin Olloh aytdi: “Sizlarga Men Yer-u
Osmonlarning sirlarini va sizlar oshkor qilgan va yashirgan
narsalarni bilaman, demaganmidim? Endi sizga ma'lum
boʻldikim, Odam olim erur, siz obidsiz. Ollohingiz ming
obiddan bir olimni fozilroq bilur. Qayda obid ersa olimga
xizmat qilmogʻi kerak. Ul mahdum boʻlsin, sizlar xodim
boʻling. Ul masjid boʻlsun, sizlar sojid boʻling.
Buyuraman, Odamga sajda qiling”. Shunday deyishi bilan
farishtalar sajdaga egildilar.

Faqat Azozil kibr va or qilib, Odamga sajda qilmadi...


www.ziyouz.com kurubxonasi

BIRINCHI QISM

Oʻzingga nazar qil.
(Hadisdan).

Hijriy olti yuz oʻn yettinchi yil muharram oyining
soʻnggi kuni Gurganjdan chiqqan karvon hafta yoʻl bosarbosmas talandi. Talangandayam, uni qoʻriqlashi kerak
boʻlgan navkarlar tomonidan talandi. Karvonboshi
Abulfath Samarqandiyning insofga chaqirib, dod-voy qilishi, qoʻriqchidan qaroqchiga aylangan navkarlarni
Xorazmshoh nomi bilan qoʻrqitishi, xudoni oʻrtaga qoʻyib
pand-nasihat qilishi bekor ketdi. Karvon egasining hamma
urinishidan foyda chiqmadi. Talonchi navkarlar ahli karvon
joniga qasd qilmadilar, faqat mollar ortilgan tuyalarni
qoʻlga kiritib, tezda qumtepalar ichida gʻoyib boʻldilar.

Bunday koʻz koʻrib, quloq eshitmagan voqea
Xorazmshoh mulkida bu yaqin orada boʻlmagan edi.
Xorazmshoh davlatida karvon yoʻllari xatarsiz, tartib-intizom kuchli, savdogarlar moliga koʻz olaytirgan, joniga
qasd qilgan qaroqchilar haqida necha zamonlardan buyon
hech kim eshitmagan edi. Dorulsaltanatdan bor-yoʻgʻi bir
haftalik masofada — bepoyon sahro boshlanishida karvonidan ayrilgan Abulfath Samarqandiy, mulozimlar va
karvonga qo'shilib Nishopurga yetmoqchi boʻlgan
yoʻlovchilar bu falokatdan karaxt edilar. Anchadan keyin
oʻziga kelgan karvon egasi falokat sababini angladi va
sheriklari kutmagan taklifni: iloji boʻlsa choʻntaklarida
talondan omon qolgan boyliklardan foydalanib,
koʻchmanchi yovmutlardan ot-ulov sotib olib, yoʻlni davom
ettirish lozimligini aytdi. Hamma endi orqaga —
Gurganjga qaytsak kerak, deb oʻylab turgan paytda aytilgan bu taklif g'alati tuyuldi. Ammo Abulfath muddao
sababini oshkor qilgach, koʻpchilik uning bu soʻzini ma'qul
deb topdi.

Karvonning oʻz qoʻriqchilari tomonidan jazodan
qoʻrqmay talanganiga, karvon egasining Xorazmshoh poy

www.ziyouz.com kurubxonasi

taxtiga qaytib, qaroqchilarni tutib jazolashni talab qilish
oʻrniga yo'lini davom ettirganiga sabab — Xorazmshoh
saltanati hududiga juda beshafqat va kuchli dushmanlar
galasi bostirib kirib, birin-ketin uning shaharlarini zabt
etayotgani edi...

Abulfath karvoni bilan Gurganjdan chiqishidan bir
necha kun avval ona yurti — Samarqand mana shu yovuz
gala tomonidan gʻorat etilganini bilgan edi. Bu shum
xabarni eshitgach, koʻz oʻngida oʻgʻilchasi Rustam,
qizchasi Subuha, xotini Oychuchukbikaning ma'yus
nigohlari koʻrindi. Koʻzyoshi tirqirab oqdi. Ammo “Qoʻlimdan nima ham kelardi!” — deb oʻyladi. Soʻng tezroq
Movarounnahrni tark etish tadorugini izladi. Uning ona
shahrini vayron qilib, yurtdoshlarini qatliom qilgan dushmanlar hukmdorining nomi Chingizxon edi.

Abulfath va uning yoʻldoshlari yovmutlardan ot-ulov
sotib olib, Nishopurga qarab yoʻlga chiqqan kunning ertasi
ularni shitob bilan yelib borayotgan bir guruh otliqlar
quvib oʻtdi. Chavandozlardan birining qoʻlida xorazmshohiylarning qora bayrogʻi hilpirab borardi. Dastavval
ularni qaroqchilar toʻdasi deb oʻylab vahimaga tushgan
yoʻlchilar guruhning oʻzlariga yaqinlashmay oʻtib ketganlarini koʻrib, xotirjam boʻldilar. Abulfath qora aygʻir minib
olgan, beliga eni kaftdek keladigan qimmatbaho kamar
taqqan, qora soqolli chavandozni Muhammad Xorazmshohga oʻxshatgandek boʻldi. U Samarqandda Xorazmshohni bir-ikki marta yaqindan koʻrishga muyassar
boʻlgandi. Ammo qudratli sultonning yetagida borayotgan
navkarlar xatti-harakatida tantanadan koʻra besaranjomlikni payqab, “Adashgan boʻlsam kerak”, — deb o'yladi.
Dam oʻtmay, otliqlar qoʻlida faqat sultonning xos navkarlari olib yurishiga haqli shohona qora bayroqni eslab,
adashmaganiga ishondi. Oʻz-oʻzidan koʻngli xavotir boʻlib,
sheriklarini tezroq yurishga da'vat qildi. U ortda qolib
borayotgan Movarounnahrda dahshatli voqealar boshlanganini sezdi.

Abulfath Samarqandiy adashmagan edi. Uni quvib
oʻtgan otliqlar guruhi ichida haqiqatan ham Muhammad
Xorazmshoh bor edi. U yov bilan jang qilishdan qoʻrqib,
oʻz saltanatini onasi — Turkonxotun bilan qora taqdir
ixtiyoriga tashlab qochib borardi. Ortidan Joʻba bilan
Subutoy bahodir boshliq moʻgʻul askarlari quvib kelayotganini eshitgan Xorazmshoh ham qoʻrquvdan, ham


www.ziyouz.com kurubxonasi

shoshilishdan yetmish toyga joylangan oltin-kumushning
Amudaryoning toʻpolon suviga gʻarq boʻlganiga achinmay,
shu qochishda bir necha muddat darbadar hayot kechirib,
hijriy olti yuz oʻn yettinchi yilning shavvol oyida — 1220yilning dekabr oyida Girkan (Kaspiy) dengizidagi orollarning birida olamdan oʻtdi. Aytishlaricha, gʻarb-u sharqda eng boy boʻlgan bu hukmdor eng soʻnggi kuni yetganda
shunday gʻarib ediki, kafanlik topilmagani sababli, jasadi
oʻzi kiyib yurgan libosda dafn etildi. Uning botir farzandi
Jaloliddinga esa ota mulkidan yolgʻiz bir qilich qoldi.

жи

Saltanat poytaxti — Gurganj shahri Xorazmshoh uni
qoʻshini bilan himoya qilmay, oʻz holiga tashlab
qochganidan ogoh edi. Dorissaltanat fuqarosi Movarounnahrning buyuk shaharlari — Buxoro, Samarqand
moʻgʻullar tomonidan zabt etilib, buxoroliklardan oʻttiz
ming, samarqandliklardan yuz ming kishi qatl etilganini,
oʻzlarining oliymaqom san'atlari, ilm-ma'rifatlari, nozik
tabiatlari va axloqlari bilan Sharq olamini hayratga solib
kelgan bu ikki muqaddas shahar xalqi badbaxt va masxara
etilganligini eshitib vahimaga tushishar, ammo bu shaharlar yovuz dushman bilan qahramonona jang qilganlari,
botir yigitlarning jasorati, donishmand chollarning oʻlimga
tik boqib halok boʻlganlari haqida tugʻyonli hikoyalarni
eshitib, vatandoshlari qahramonligiga tasannolar aytib,
boʻlajak beomon jangga tayyorgarlik koʻrardilar...

Gurganj saltanat poytaxti boʻlsa-da, soʻnggi yillarda
mamlakat hukmdori Muhammad Xorazmshoh deyarli bu
shaharda yashamasdi. Poytaxt uning onasi Turkonxotun
qoʻl ostida edi. Shu sababdan boʻlsa kerak, uning soʻzi.
saltanat hududida Samarqandda oʻrnashgan Xorazmshoh
soʻzidan koʻra e'tiborliroq edi. Turkonxotunning zaifalarga
xos xudbin, Muhammad Xorazmshohning kaltabinlik
siyosati. tufayli mamlakat tuprogʻiga kirib kelgan
mo'ʻg'ullarni toʻxtatadigan kuch parchalanib tashlangandi.
Bir mulkni ikki hukmdor boshqargandan soʻng birlik”
qayerdan kelsin?!

Chingizxon Gurganjni talofatsiz va oson qoʻlga kiritish
maqsadida Turkonxotun huzuriga oʻz elchisi -— Hojib
Donishmandni joʻnatdi. Elchi malikaga moʻgʻullar hukmdorining maktubini topshirdi. Chingizxon maktubida
Turkonxotun ko'ngliga xush keladigan soʻzlarni tizgan,


www.ziyouz.com kurubxonasi

jumladan, u Muhammad Xorazmshohni qoralab, bu nodon
va betayin farzand Turkonxotunning qadriga yetmagani,
shu sababdan u bu badbaxt oʻgʻilni munosib jazolashga ahd
qilgani haqida yozgan edi. Maktub: “Men sen bilan emas,
oʻgʻling bilan jang qilaman. Agar sen mening hukmimni
tan olsang, Xorazm-u Xurosonni senga qoldiraman”, —
degan soʻzlar bilan yakunlangan edi.

Turkonxotun Chingizxonga ishonmadi va oʻgʻli ketidan
mamlakatni tashlab qochmoqchi boʻldi. Shu sababdan ham
Hojib Donishmandga bildirmay, saltanat xazinasini,
Xorazmshoh xotinlari va bolalarini olib dorissaltanatni
yashirin tark etdi. Ammo ketishdan oldin u saltanatga tobe
boʻlgan oʻlkalardan keltirilgan va omonat sifatida
saqlanayotgan sultonzodalar-u shahzodalarni Amudaryoga
gʻarq qilishni buyurdi. Mash'um niyatini amalga oshirgach,
Mozandaronga — Ilol qal'asi tomonga yoʻl oldi.

Turkonxotun omonatda turgan shahzodalardan yolgʻiz
Umarxonni oʻldirtirmadi. Yazir mulki hukmdorining oʻgʻli
boʻlmish Umarxon malika otlangan Mozandarondagi Ilol
qal'asiga olib boradigan yoʻllarni yaxshi bilardi. Ammo
bechora shahzoda halol xizmat evaziga oʻlim topdi: qal'a
devorlari koʻrinishi bilan Turkonxotun uni jallod qoʻliga
topshirdi.

Koʻp oʻtmasdan malikani qoʻlga kiritish vazifasi yuklatilgan moʻgʻul qoʻshini Ilol qal'asi devorlari oldida paydo
boʻldi va qal'ani qamalga oldi. Qamal qariyb toʻrt oydan
ziyod davom etdi. Ilol qoʻrgʻoni saltanatdagi eng mustahkam qal'alardan biri boʻlib, unda himoya uchun hamma
imkoniyatlar: uzoq muddatga yetarli oziq-ovqat, qurolyaroq zaxirasi mavjud edi. Shu bois Turkonxotunning
dushman oldidagi vahimasi qanchalik kuchli boʻlmasin,
koʻngli xotirjam edi. Biroq omondagilarning qonini nohaq
to'kkani uchun Ollohning qahriga uchradimi, malikaning
omadi yurishmadi. Butun qamal davomida osmondan bir
tomchi yogʻin tushmaganidan qal'ada hovuzlar qurib qoldi,
quduqlardan suv qochdi va qamaldagilarni tashnalik azobi
qiynay boshladi. Huzur-halovatga qanchalik koʻnikkan
boʻlmasin, Turkonxotun mashaqqatlarga ham chidashga
kuch topa oldi. Ammo ahvol tobora og'irlashib boraverdi.

Malika Ollohning qahriga uchraganini oʻshanda ilk
marta sezganday boʻlib, kecha-kunduz ibodatdan bosh
koʻtarmadi. Gunohi koʻp ekanmi, Tangri tavallosini eshit

www.ziyouz.com kurubxonasi

madi. Oxiri malika qal'a devorlarini ochib, dushmanga
taslim boʻlishni buyurdi.

Taqdirning oʻyiniga qarangki, Turkonxotun qal'a darvozasidan tashqariga qadam qoʻyar-qoʻymas, charaqlab turgan osmon toʻsatdan qop-qorayib, shitirlab yomgʻir yog'a
boshladi. U borgan sari kuchayib, birpasda chelaklab quyishga oʻtdi. Ust-boshi shalabbo malika esini yoʻqotib
qoʻygandek boʻldi, soʻng uvvos tortib oʻkirdi.

Malikani Chingizxon huzuriga joʻnatishdi. U yoʻl boʻyi
yigʻlab bordi. Yigʻlagani sayin koʻksi yumshash oʻrniga
toshga aylanib qattiqlashdi. Oxiri koʻziga yosh kelmay
qoldi. “Koʻz yoshim abadiyan quridi!” — deb oʻyladi malika. Ammo bu yigʻlaganlari kamlik qildi.

Chingizxon dargohiga keltirilgan malikaga juda uzoq
tikildi, ammo churq etmadi. Na yozgan maktubidagi taklifini rad etgani uchun dashnom berdi, na erta-indin butun
Xorazmshoh saltanati oyogʻi ostida boʻlishini aytib maqtandi. U malikaga tikilar ekan, qudratli Xorazm davlati
bekasi boʻlmish ayol shuncha mashaqqatdan soʻng ham
oʻzining ulugʻ malikalarga xos vajohatini saqlab qolganini
koʻrib, uni yana battar haqorat qilib tahqirlamoqni oʻyladi.
Malikaga nimalardan ayrilganini koʻrsatib qoʻymoqchi
boʻldi.

Hukmdor farmoniga koʻra dorissaltanat Gurganjni zabt
etishga otlangan qoʻshin safga tizilib ketma-ket qarorgoh
yonidan oʻta boshladi. Shu farmonga binoan malika
Turkonxotun va uning badbaxt kelinlaridan qoʻshin oʻtayotgan yoʻl chekkasida turib, Xorazmshoh saltanatiga aza
tutib baland ovozda sochlarini yulib yig'lashlari talab
qilindi. Qoʻshin saflari chang koʻtarib oʻtar ekan, xotinlar
uvvosi chor atrofni tutdi.

Keksa malika avval tishini-tishiga bosib jim turaverdi.
Yon-atrofida turgan kelinlarining faryodi dastlab uning
gʻazabini qoʻzgʻadi, keyin esa butunlay kar boʻlib qolgandek, hech nimani eshitmay qoldi. Koʻz oldida saf tortib
oʻtayotgan son-sanog'i noma'lum askarlarni, ularning birbiriga urilib sharaqlayotgan qurol-yaroqlarini, qandaydir
yovvoyi qahr va yovuzlik bilan yonayotgan koʻzlarni, bu
koʻzlarda tobora jilvalanayotgan masxara uchqunlarini
koʻrarkan, birdan oʻngidagi dunyo g'oyib boʻldi, uning
oʻrnini faqat qoʻrqinchli zulumot qopladi. U xuddi tush
koʻrayotganday, nazarida xuddi boʻm-boʻsh huvildoqda


www.ziyouz.com kurubxonasi

suzib ketayotgandek edi. Soʻng qamal davomida ozib qolgan uzun boʻyli malika birdan yetti qat bukchaydi va o'zoʻzidan chayqalarkan, shundoq uvvos КоЧаг КУ,
qarshisidan saf tortib oʻtayotgan moʻgʻul jangchilarining
vujudlarida titroq yugurdi. Malikaning faryodi kelinlarini
yana telbavash yigʻlashga undadi, yer-u koʻkni bir hovuch
xotinning faryodi tutdi. Bu faryod yolgʻiz moʻgʻul hukmdori koʻngliga xush yoqardi, xolos. Chingizxonning
koʻzlari yashnab, yurak-bag'ri rohatlanarkan, nogahon olis
bolaligida boʻlib oʻtgan voqeani esladi.

Toʻqqiz-oʻn yoshlarida ukasi Xasar bilan bepoyon sahroda ovchilik qilib yurib, boʻri uyasiga duch kelishgan, undagi boʻrivachchalarni qopga solib ortga qaytishgan edi.
Ammo bu ish bilan ovora boʻlib, kech tushib qolganini sezmagan, qorong'i tushgach esa, yo'lni yoʻqotib qoʻyishgandi. Oxiri aka-uka atrofdan oʻtin yigʻib, gulxan yoqib tongni kutishga qaror qilishgan edi.

Oʻtgan kecha boʻralagan boʻrondan soʻng sahroni qor
bosgan, u sukunat ogʻushida edi. Faqat aka-ukaning
g'oʻngʻir-g'oʻngʻir suhbati, gulxanning chirsillab yonishi,
qopdagi boʻrivachchalarning xuddi yosh bola yigʻlaganiday
ohista ingillagan ovozi kecha tinchini buzib turardi. Birdan
Xasar baqirib yubordi: gulxan alangasi zoʻrgʻa yoritib turgan oʻn qadamcha narida juni hurpaygan, ozg'ʻinlikdan
kallasi kattalashib qolganday soʻrraygan, emchaklari salqib
osilgan ona boʻri turardi. U irillab, sakrashga hozirlangandek orqa oyoqlariga og'irligini tashlardi-yu, yana
avvalgi holiga qaytardi: yirtqich olovdan qoʻrqardi. Buni
sezgan bolalar gulxanga yaqinroq siljidilar. Dam oʻtmay
ular ona boʻridan sal chekkaroqda turgan uch-toʻrtta
boʻrini ham payqashdi. Bechora ona boʻri emiziklik bolalariga yemak qidirib ketgan, qaytganda uyasini boʻsh topib,
odamlar va bolalari hidini olib iz quvgan edi. Uning yonida turgan boʻrilar esa undan sal oldinroq odam isini sezib
bu atrofga kelib toʻxtashgan, ona boʻri ularga koʻzi tushib
dadillashgan va boshqalar gulxanga yaqinlashishdan
qo'rqayotganini bilsa-da, bolalarining yordamga chaqirgan
ovozlarini eshitib, tobora gulxanga yaqinlasha boshlagan
edi. Ammo baribir olov uni toʻxtatdi.

Aka-ukalar gulxanga oʻtin tashlab, uni balandlatgan
sayin boʻrilar ham qulay fursat kutib, gulxan tevaragida
sakrab-sakrab aylanisha boshladilar. Ana oʻshanda hozir


www.ziyouz.com kurubxonasi

Chingizxon esiga tushgan voqea yuz berdi. Ona bo'ri
gulxandan oʻn qadamcha narida toʻxtab, shundoq qattiq
uvillay boshladiki, boyadan beri gulxanga ishonib bu xavfxatardan qutulishga umid bogʻlagan aka-uka koʻnglida
qoʻrquv gʻimirladi: Xasar akasiga yopishdi.

Atrofni zulumot quchgan, manzilning qayerdaligi
noma'lum, yordam kelishi umidsiz, tonggacha uzoq edi —
dunyoda hech kimning, oʻladimi, qoladimi, bu shoʻrlik
ovchilar bilan ishi yoʻq, qoʻrqib ketgan bolalar yonlarida
kamon borligini ham unutib qoʻyishgan edi.

Ona boʻri uvillashi borgan sari kuchayardi. Boshqa
boʻrilar bir-biri bilan oʻynoqlab aylanib yurishardi. Ammo
bir soatlardan keyin ular ham ona boʻri yonida toʻxtab,
tumshuqlarini osmonga choʻzib uvillay boshladilar — dunyoni boʻri uvvosi tutdi. Uv solgan ovozlar koʻkka oʻrlar va
yurakka ogʻir vahima solardi. Vaqt oʻtgan sayin ona boʻri
ulishi achchiq, alamli yig'iga aylandi. Bolalaridan ayrilib
azob-uqubatlarda qolgan maxluq gʻamini hech qayoqqa
sigʻ“dirolmay faryod solardi. Bu uvvos dam mungli va og'ir,
dam dargʻazab va qahrli taralar — ona boʻrining dardini
tuygan boshqa boʻrilarning yuragida ham alam uygʻongan,
bu alamdan oʻzlarini qoʻyarga joy topmay baravar uvillashardi.

Xasar boʻri bolalarini qopdan chiqarib gala turgan
tomonga irg'itish kerakligini aytib, akasiga yalina boshladi. Temuchin (u Chingiz ismini taxtga oʻtirgach oldi)
bunga koʻnmadi. U qoʻrquv nimaligini anglagan, ammo
bolaning zaif ongi bilan boʻlsa-da, agar hozir qoʻrquvga
taslim boʻlsa, umrining oxirigacha qoʻrquv va tahqir ichida
yashashga mahkum boʻlishini anglab, ukasining gapiga
koʻnishni istamasdi.

Tongga yaqin ona boʻridan boshqa yirtqichlar oʻljadan
umid uzib, birin-ketin sahro ichkarisiga singib, koʻzdan
yoʻqoldilar. Yolgʻiz ona boʻri kuchdan qolgan boʻlishiga
qaramay vahshat bilan uvillashga urinar, koʻzlaridan qonli
yoshlar sel boʻlib oqardi. Butun olamda unga tasalli beruvchi hech kim yoʻq, hech kim unga qo'shilib yigʻlamasdi.
Sahro bepoyon va sovuq, tong qoʻrqinchli va qonday qizil,
bolalarini oʻgʻirlagan odamlar esa berahm va yovuz,
evohkim, qop ichida ingillayotgan bolalaridan birining
ovozi tingan, boshqalariniki zaiflashib qolgan edi.

Tong yorishib, aka-uka qopni yelkalab yoʻlga tushishga


www.ziyouz.com kurubxonasi

hozirlandilar. Ular ona boʻridan koʻz uzmasdan uzoq turib
qolishdi. Soʻng taqdirga tan berib, yoʻlga tushdilar. Ona
boʻri butunlay madordan qolganiga qaramay, bor kuchini
toʻplab odamlarga ergashdi. Baribir uzoqqa borolmadi, uch
kundan buyon tuz totmagani, kechasi bilan koʻz yummay
uvillab madordan ketgani pand berdi. U chayqalibchayqalib borar, koʻz oʻngi tobora qorongʻilashardi. Oxiri
yerga choʻzilib qoldi. Bir muddat butunlay oʻzidan ketganday boʻldi. Bolalarining ingillashini eshitarkan, toʻsatdan
yarq etib koʻzini ochdi. Soʻng vujudidagi gʻayritabiiy bir
quvvat uni oyoqqa turgʻazdi. Boʻri odamlar tomon otildi.
Xuddi oʻsha lahza koʻksiga nimanidir jizillab sanchilganini
sezdi-yu, oʻmbaloq oshib yerga quladi. Temuchin otgan
oʻqi bo'riga tekkanini koʻrib qiyqirib yubordi. Aka-ukalar
bir dam uzoqda qorayib yotgan boʻriga tikilib turdilar,
soʻng uning oʻlganiga ishonib, quvongancha yoʻlga tushdilar.

Ammo ona boʻri oʻlmagan edi. U koʻksiga botib turgan,
vujudini choʻgʻdek kuydirayotgan oʻqni sezmagandek, yana
oyoqqa turdi. Ikki-uch qadam bosar-bosmas, madorsizlangan oyoqlari chalishib, yana qor ustiga agʻanadi. Soʻng
bor kuchini toʻplab, uv tortib faryod chekar ekan, odamlar
ortidan emaklay boshladi. Ammo odamlar undan kuchliroq
edilar, ular tobora uzoqlashib borardilar.

Aka-uka ona boʻri yotgan yerdan uzoqlashgan sayin
bechora maxluqning uvvosi pasaymas, aksincha, kuchayib
borardi. Ammo ular bu uvvos ona boʻri yotgan tomondan
emas, butun notinch kecha davomida qoʻrquv toʻplangan
yurak ichidan kelayotganini bilmasdilar.

Hozir Chingizxon Xorazmni zabt etishga otlangan
qoʻshinlar koʻtargan chang-u toʻzon ichida qolib, soch
yulib yigʻlayotgan malika Turkonxotun va Xorazmshoh
xotinlari": uvvosini eshitarkan, oʻsha ona bo'ri uvvosini
eshitib turgandek edi.

ж ж

Malika Turkonxotun tark etgach, butunlay egasiz qolgan Gurganj vahima ichida edi. Shaharda boshboshdoqliklar, talonchilig-u toʻs-toʻpolon avj oldi. Birmuncha muddat
shahar muttaham Ali Koʻhiy qoʻliga oʻtdi. U faoliyatini
shahar aholisiga ogʻir soliq solishdan boshladi. Ammo tez
orada toʻrt tomonga qarab tarqalgan saltanat amaldorlari

www.ziyouz.com kurubxonasi

ning ayrimlari poytaxtga qayta boshladilar. Qaytib kelganlardan sulton devonini boshqargan mushrif Imomiddin
bilan mushrif Sharafiddin Ko'pak Gurganjdagi tartibsizlikni koʻrib, hokimiyatni oʻz qoʻllariga oldilar. Ali Koʻhiy
bunga qarshilik koʻrsatishga uringanda, ikki mushrif
qochoq Xorazmshoh nomidan shaharni boshqarish oʻzlariga
topshirilgani haqida soxta noma bitib, muxoliflarning
damini oʻchirdilar.

Dushman hali uzoqda edi. Gurganjdagi qoʻshinlarga
Xoʻjand hokimi Temurmalik qoʻmondonlik qila boshladi.
U Xo'jandni mardona va uzoq himoya qildi. Qariyb yarim
yillik jang davomida dushman bilan olishgan himoyachilar
safining tobora siyraklashgani, ochlik boshlangani tufayli
Temurmalik Xoʻjand qal'asini tark etib, chekinishdan oʻzga
chora qolmaganini angladi. Shundan keyin u yarim kechasi
bir necha kemaga navkarlarini oʻtqazib, Sirdaryoning quyi
tomoniga qarab suzib ketdi. Moʻgʻullar har ikki sohil tarafdan kemalarni iskanjaga olib, ta'qib qila boshladilar.
Kemadagilar esa oy va mash'alalar yorugʻida jang qilishni
to'xtatmay shiddat bilan olgʻa suzdilar. Juda koʻp qiyinchiliklar bilan boʻlsa-da, kemalar Binokat shahrigacha jiddiy qarshiliksiz suzib bordilar.

Binokatda esa ularning yoʻlini zanjir tashlab toʻsishdi.
Ammo xo'ʻjandliklar zanjirni uzib tashladilar. Ikkinchi
marotaba kemalar yoʻlini Jandga yaqin yerda toʻsishdi.
Sirdaryoning quyi tomonidagi qal'alarni ishgʻol qilish bilan
mashgʻul Jo'ji Binokatda boʻlgan voqealardan xabar topgach, daryo ustiga koʻprik qurdirdi, uning ustida naft toʻla
qozonni oʻrnatib, yondirilgan naftli o'qlarni otish uchun
merganlarini tizib qoʻydi. Buni koʻrgan Temurmalik
qirgʻoqqa tushib, jang qilishga qaror qildi. Kemadagilar
qirgʻoqda turgan moʻgʻullarni oʻqqa tutib, sohilga yaqinlashdilar va bor qurol-yaroqlarini olib, jangga otildilar.
Ammo son jihatdan koʻp boʻlgan mo'g'ullar bilan jang qilish halokatli edi. Shu sababdan Temurmalik navkarlarini
jangdan olib chiqib, Xorazmga qarab ot qoʻydi. Ammo
moʻgʻullar ularni ta'qib qilishdan toʻxtamadilar. Xoʻjand
hokimi dorissaltanatga yetib kelganida yonida bir hovuch
navkar-u sadogʻida ikkitagina oʻq qolgan edi.

Xorazmga kelgach, bu yerdagi tahlikani, taxt talashgan
kimsalarning fitna-yu fisq-u fasodini koʻrib, hafsalasi pir
boʻldi. Ammo qoʻshinga rahbar etib tayinlanganidan foy

www.ziyouz.com kurubxonasi

dalanib, tarqalgan kuchlarni birlashtirishga kirishdi. U
qachon dushman bostirib keladi deb kutib oʻtirishni istamasdi. U bir marta dushman kelishini poylab, soʻng jang
boshlagan edi, bildiki, bu xato yoʻl ekan. Ammo bu jang
qilish farosatini yoʻqotib qoʻygan Xorazmshohning xatosi
ekanini bilsa-da, baribir oʻzini aybdor hisoblar, uyat va vijdon azobi unga kecha-kunduz tinchlik bermasdi.Axir u
qoʻshinlarni parchalab, dushmanga qarshi jang qilish xato
ekanini bilardi-ku! Ammo oʻz fikrini Xorazmshoh oldida
himoya qilishga ojizlik qildi. Qancha urinmasin, qanchalik
tirishmasin, Muhammad Xorazmshoh hech kimga quloq
solmadi. Oʻsha harbiy kengashda eng toʻgʻri tadbirni
saltanat arboblaridan biri bolmish Shahobiddin al-Hivoqiy
aytdi. U Xorazmshoh qoʻl ostidagi toʻrt yuz minglik
qoʻshinni Sirdaryo sohilida toʻplab, uzoq yoʻl bosib kelgan
moʻgʻullarga hujum qilishni taklif qildi. Temurmalik oʻz
koʻnglidagi gapni eshitib, quvonib ketgandi oʻshanda.
Darrov bu taklifni qoʻllab-quvvatlagandi. Ammo Xorazmshoh al-Hivoqiy taklifini toʻla rad etdi. Mana endi oʻsha
xatoning oqibatlarini koʻrib turibdi. Yoʻq, haliyam kech
emas, haliyam dushman yoʻlini toʻsib jang qilish kerak.
Jonni saqlashni, toj-u taxt havasini unutib, Vatan uchun,
din-u iymon uchun jang qilish kerak! Qasos oʻti bilan
yuragi yongan Temurmalik toʻplagan askarlarini Sirdaryo
tomonga — jangga boshladi.

Temurmalik dushman bilan yuzma-yuz chiqishga
otlanib poytaxtni tark etgan kundan koʻp o'tmay
Gurganjga mushrif Imomiddin bilan mushrif Sharafiddin
Ko'ʻpak damini oʻchirishga qodir kishilar ham qaytdilar.
Bular marhum Xorazmshohning oʻgʻillari — Jaloliddin
Manguberdi, O'zloqshoh va Oqshoh edilar.

Bu orada Sirdaryo tomonga qarab ketgan Temurmalik
ham qaytib keldi. U o'sha ketishda dushman ogoh
boʻlmasligi uchun eng ovloq yoʻllar bilan bepoyon qumlikni ming bir azob bilan bosib oʻtib, toʻsatdan dushman
ustiga yopirildi. Dastlab Orol dengiziga yaqin Yangikent
qal'asini mo'gʻullar qoʻlidan tortib oldi, dushmanlar
tomoniga oʻtib ketgan shahar voliysini dorga osdi. Soʻng
shaharda o'zi belgilagan amaldorlarni bir guruh askarlar
bilan qoldirib, oʻzga shaharlarni Jo'ji askarlari yagʻmosidan ozod qilishga oshiqdi.

Ammo Jo'ji unga qarshi kuchli qoʻshin joʻnatdi.


www.ziyouz.com kurubxonasi

Qizilqumdagi manzillarning birida toʻqnashgan ikki
qoʻshin askarlari yuz-koʻzlari chang-u toʻzondan qop-qorayib ketgan, tishlari orasidagi qumlarni gʻijirlatgancha
beomon jang qildilar. Oʻzlariga nisbatan bir necha hissa
koʻp bo'lgan dushman bilan olishgan xorazmliklarning
saflari tobora siyraklashib bordi. Nihoyat, Temurmalik
chekinishga majbur boʻldi. Moʻgʻullar oʻtgan gal uni izmaiz quvgan navkarlarning ahvolini yaxshi bilganlari uchun
ta'qib qilishga yuraklari betlamay, toʻxtab qoldilar.
Temurmalik Gurganjga kelishi bilan shahzoda Jaloliddin
shu yerda ekanligini eshitdi, oʻsha zahoti hayallamay uning
huzuriga oshiqdi.

Jaloliddin Temurmalikni avvaldan botirligi va harbiy
salohiyati tufayli qattiq hurmat qilardi. Endi uning
Xo'janddagi qahramonliklari, kemalarda turib dushmanni
tutdek toʻkkani, boshqalar qochib, jonini saqlashga kirishgan paytda yana moʻgʻul bilan jang qilishga oshiqqani
haqida eshitib, unga boʻlgan hurmati oshgan edi.

Ikki jangchi quchoqlashib koʻrishdilar.

— Agar Rustami Doston tirik boʻlganida sizga xodim
boʻlishga yarardi, — dedi jilmayib Jaloliddin.

— Biz esa sizga xodim boʻlishdan oʻzga inoyat istamasmiz, - dedi bunga javoban Temurmalik koʻzlari yonib...

Muhammad Xorazmshoh bundan bir necha yil avval
Turkonxotun soʻzidan chiqolmay, toʻngʻich farzandi
Jaloliddinni chetlab, oʻrtancha Oʻzloqshohni valiahd deb
e'lon qilgan va bu amri bilan birodarlar oʻrtasida adovat
qoʻzg'agan edi. Bu adovatdan foydalangan Turkonxotunning shaharga qaytgan urugʻ-aymoqlari qochoq malikaning
ukasi Xumorteginni Xorazmshoh taxtiga oʻtqazdilar. Biroq
dorissaltanat aholisi Jaloliddinni qoʻllayotganini koʻrib
xavotirlangan bu kimsalar shahzoda joniga qasd qilish
rejasini tuzdilar. Bu shum niyatdan ogohlantirilgan
Jaloliddin Xoʻjand hokimi qoʻl ostidagi uch yuz kishilik
guruh bilan poytaxtni tashlab ketishga majbur boʻldi. Bu
voqeadan koʻp vaqt o'tmay shaharga mo'g'ullar qoʻshini
yaqinlashayotgani haqida xabar yetib keldi. Kechagina
Xorazmshoh taxtini talashib “botirlik” qilib yurgan talabgorlar birin-ketin qocha boshladilar. Birinchilardan boʻlib
O'zloqshoh bilan Oqshoh qochdilar. Shahar Xorazmshoh
deb e'lon qilinganidan mast-u alast boʻlib qolgan Xumortegin va unga tarafdor kishilarning toʻqson minglik


www.ziyouz.com kurubxonasi

qoʻshini himoyasida qoldi. Moʻgʻullar kelishidan haftacha
avval birinchi qor yogʻdi. Kechikib kelgan qish qamal
arafasida odamlarga oʻz gʻ“amlarini koʻrishga ko'proq imkon
bergandek boʻldi. Borliq bir kechada oppoq tusga kirdi.

Dushman kelishini xavotir bilan kutayotgan xalq
shamol keltirayotgan achimtil hid — qor darakchisini
sezishi bilan quvongandek boʻldi, nazarida qor tushib,
yoʻllar bekilib, sovuq avjiga chiqadi-yu, dushman
Gurganjni yagʻmo qilishdan qaytadi. Ammo yogʻiy allaqachonlar yoʻlga tushgan, na sovuq, na issiq toʻxtata oladigan kuch harakatda edi.

Sokin kechalari Amudaryo suvining shovir-shuvuri
uzoq-uzoqlardan eshitilardi. Toʻsatdan bulut bosgan osmon
yuzida oy koʻrinardi. U qush va hayvonlarni, maysa va
yaproqlarni gʻaflatda qoldirib, zulmat qoʻynidan birdan
suzib chiqib sovuq purkardi. Oy zarrin nuriga choʻmilgan
shoxlarni ohista titrata boshlar, chiyaboʻri va sirtlonlarning ulishiga jimgina quloq solardi.

Qor tushishi arafasida bir hovuch nur evaziga jonini
omon saqlab kelayotgan tikanaklar va butalar birpasda
shilvirab, soʻlib qoldilar. Ana oʻshanda shimoldagi dengiz
tomondan achimtil islar kela boshladi. Har tarafdan uyilib
kelib, xavotir va tahlika mulkiga aylangan shahar ustida
ayqash-uyqash boʻlib yotgan qora bulutlar sovuq
shamoldan izillab qor elay boshladi.

Qor yerni shoshmasdan qopladi, uyquga ketgan
chechaklar ustiga to koʻklamgacha oʻzining qalin va issiq
koʻrpasini yopdi. Ikki kun toʻxtamay yoqqan qor koʻrpasi
qalinlashdi. Olisdagi daryo tovushi tinib qoldi — sovuq
qattiqligidan bir nafasda uni muz qopladi, muz ostidan
yaxlamagan suvning osuda shildir-shildiri eshitilardi.

Ikki kunlik qordan keyin qish uzil-kesil hukmiga kirdi:
bogʻlardagi daraxtlar karaxt boʻlib, qotib qoldi, toklar
shumshayib egildi, borliq uyquga ketdi:

Ammo Gurganj beorom edi.

Xumorteginni shaharni himoya qilish istagi emas, taxt
havasi ushlab turardi. Ammo shahar ostonasida paydo
boʻlgan moʻgʻul qo'shinining ilgʻor guruhlariga koʻzi
tushishi bilan Xumortegin koʻnglidagi havas oʻrnini
qoʻrquv egalladi. Besh kunlik dunyoda toj-u taxt qayg'usidan jon qaygʻusi afzalroq ekanini angladi. Biroq vaqt
oʻtgan, dushman Gurganjni qamalga olib boʻlgan edi.


www.ziyouz.com kurubxonasi

Ilg'or moʻg'ul guruhlari ketidan dastavval Baygʻu
noʻyon boshliq qoʻshin, ularga izma-iz ulugʻ xonning
oʻg'illari Oʻktoy bilan Chigʻatoy rahbarligidagi yuz ming
askar yetib keldi.

Gurganj Xorazmshoh saltanatidagi eng mustahkam
qal'a ekanidan xabardor Chingizxon toʻrt tarafdan ishchi
kuchlarni — son-sanogʻi yoʻq asirlarni joʻnatishga farmon
bergan edi. Uzoq yoʻl bosib holdan toygan, sovuqda
tarashadek qotgan, nam tekkan misdek koʻkarib ketgan bu
bechoralar ahvolini koʻrgan gurganjliklar yigʻlab yubordilar. Ammo eng dahshati keyinda ekan. Buxoro-yu
Samarqand tomonlardan haydab keltirilgan asirlar ikki
oʻtning orasida qoldilar. Ular moʻgʻullarning tazyiqi ostida
qal'a tevaragidagi xandaqlarni tuproq, shox-shabba, xasxashak bilan to`ldirishga majbur edilar. Ammo qal'a
ichidagilar ularning bu ishini bemalol kuzatishdan
mahrum, illo, himoya xandaqlaridan ayrilgan qal'aning
kuni tezroq bitishini ular yaxshi bilardilar. Shuning uchun
oʻz qavmlaridan boʻlgan bechora asirlar boshiga oʻq va
nayza, qaynoq suv-u lovillab yonayotgan naftni yogʻdirishdan toʻxtashmas, har bir nishonga yetgan oʻq ularning ham
yuragini yaralardi, yarador asirlar koʻksidan uchgan har bir
oh-u nola ularning boʻgʻziga kelib tiqilardi. Jahannamga
aylangan oraliqda asirlar goh qal'a tarafdan, goh
moʻgʻullar tomonidan uzilgan oʻqdan yuztuban yiqilishar,
faryod qilishga hollari yetmay, jon berishardi. Gurganjliklar bunday achchiq qismatga oʻzlarini duchor qilmaslikni
xudodan iltijo qilishardi.

Oradan bir necha kun oʻtib, moʻgʻullar shahar atrofidagi tutlarni bir boshdan kesib chiqayotganlarini koʻrgan
qamaldagilar hayron qoldilar. Ammo bu ish nima maqsadda qilingani tez orada ma'lum boʻldi.

Bir kuni tong yorishi arafasida shahar darvozalarini
qoʻriqlayotgan soqchilar kuchli silkinishlardan choʻchib
ketdilar. Moʻgʻullar ming bir amal bilan manzilga yetkazilgan va darvozalarga shikast beruvchi hujum qurollari: manjaniq, mataris, dabobatlarni ishga solgan edilar. Bir necha
kun oldin kesilgan tutlardan qirqilgan, tuni bilan suvga
boʻktirilgan gʻoʻlalarning manjaniqdan toshday otilishi
devor-u darvozalarni damba-dam silkita boshladi. Xorazmda
xarsangtoshlar yoʻqligi sababli moʻgʻullar tutlarni qirqib
chiqqanlari sababini gurganjliklar endi angladilar.


www.ziyouz.com kurubxonasi

Qamal olti yuz oʻn yettinchi yilning zulqa'da oyida —
1221-yilning yanvarida boshlanib, qariyb yarim yilgacha
davom etdi. Mana shu muddat davomida shahar aholisining
qaqshatqich himoyasini yengolmagan moʻgʻullar Samarqandni olish paytida qoʻllagan hiylalarini ham qoʻllab
koʻrdilar. Ular qamaldagilar koʻzi ostida shahar ostonasini
tark etgan boʻlib, qal'aga yaqin, ammo koʻzdan yiroq joylarga, jumladan, shahardan bir farsah masofadagi Bog'i
Xurram ichida bekinib oldilar. Qamaldagilar dushman bir
ish chiqarolmay, boshqa yoqqa ketdi, degan oʻy bilan xotirjamlikka berildilar. Shuning uchun bir necha kundan soʻng
shahar atrofida tagʻin paydo boʻlgan oz miqdorli moʻgʻul
guruhlarini koʻrib, bu ish atayin qilinganidan bexabar
ayrim kaltabin qoʻshin boshliqlari dushmanga hujum qilish
rejasini tuzdilar. Bilmadilarki, bu ularning emas, dushmanning rejasi edi.

Shahardan chiqqan bir necha minglik qoʻshinni koʻrib,
moʻgʻullar qocha boshladilar. Gurganjliklar bundan ruhlanib, otlariga qamchi urib, dushmanni quva ketdilar.
Dushman qochgani sayin, ular ta'qib qilishga chunonam
berildilarki, ortda qolgan Bogʻi Xurram ichidan guvillab
chiqib, yoʻllarini toʻsa boshlagan moʻgʻul askarlarini
payqaganlarida vaqt oʻtgan edi. Qochayotgan moʻgʻullar
toʻsatdan ortga qayrilgach, gurganjliklar ikki oʻtning
oʻrtasida qoldilar, gʻoyat dahshatli jang boshlandi. Bu
jangda xorazmliklardan mingdan ortiq askar nobud boʻldi.
Shahardan chiqish tarafdorlaridan boʻlmish Hojib Oʻgʻul
boshliq bir qism askarlar shaharga qaytish ilojini topolmay,
Xurosonga qarab qochdilar. Halqani yorib oʻtishga muyassar boʻlgan askarlarni ta'qib qilgan moʻgʻullar najot uchun
ochilgan Qobilon darvozasidan shaharga kirib olishga
urindilar. Ammo ularning omadi kelmadi. Qamaldagilar:
erkag-u ayol, qari-yu yosh, darvozani qoʻriqlagan amir
Faridun gʻuriy rahbarligidagi askarlarga qoʻshilib, tor darvozadan tiqilib kirayotgan dushmanga shunday shiddatli
qarshilik koʻrsatdilarki, moʻgʻullar sarosimada qolib,
chekinishga majbur boʻldilar. Qorongʻi tusha boshlagani
sababli dushman shaharni tark etdi. Ammo bu to'ʻsto'polonda Qobilon darvozasiga juda katta zarar yetdi.
Tuni bilan uni tuzatishga boʻlgan urinishlar zoye ketdi.
Darvoza baribir omonat boʻlib qolgan edi.


www.ziyouz.com kurubxonasi

Shuning uchun ham ertasi kuni dushmanning asosiy
kuchi yana shu darvoza oldida toʻplandi. Ammo darvoza
omonat boʻlsa-da, qamaldagilarning matonati butun edi.
Dushman oʻz niyatiga erisholmagan bu jangdayam har ikki
tomondan katta talafotlar berildi.

Mana shu beomon janglar paytida Chingizxon
Xorazmdan uzoqda — Balx atrofidagi yaylovlarning birida
oʻtov tikib, Gurganj olingani haqidagi xabarni kutardi.
Biroq oʻgʻillari huzurida yurgan Ustun noʻyonning Oʻktoy
bilan Chigʻatoy oʻrtasidagi kelishmovchilik tufayli shaharni olish ishi sustlashgani, bu ishga ayrim noʻyonlar ham
hissa qoʻshayotgani haqidagi maxfiy nomasi yetib keldi.
Chingizxon bu sustkashlik uchun biror tadbir qoʻllamasa
boʻlmasligini angladi. U oʻz huzurida qolgan toʻngʻich
oʻgʻli Jo'jini chaqirdi. Oʻgʻli kelgach, unga Gurganjga borishni buyurarkan: “Xorazm mulkini senga beraman, deb
aytganimni bilasan. Tezroq bor-da, oʻz mulkingni qoʻlga
ol!” — dedi.

жаз

Joʻjixon bilan birga imom Mujtahiddin Qozixon ham
Gurganjga joʻnadi. TI'mom Mujtahiddin moʻgʻullar qoʻshini
Movarounnahr tuprogʻiga qadam qoʻygan kundan buyon
Chingizxonga mulozimlik qilar va kofirlar galasi oqizgan
behisob musulmon qonini koʻraverib do'zaxiy boʻlib qolganini oʻzi ham anglagan, ammo qochishga imkoni, oʻzining joniga qasd qilmoqqa imoni yoʻl qoʻymasdi. Qishning
oʻrtasida Chingizxon Xorazm ustiga oʻrtancha oʻgʻillarini
jo'natayotganda, imomning koʻngliga kelgan dastlabki oʻy:
“Shayxi valitarosh viloyatdan chiqib ketganmikan?” —
degan savol boʻldi. Ammo voqealarning kechishidan shuni
bildiki, Shayx Kubro ona yurtini tark etmabdi, dushmandan qochmabdi.

Imom Mujtahiddin butun gunohi evaziga Shayx
Kubroni qutqarishi lozimligi haqidagi dastlabki oʻy koʻnglidan oʻtganda tizzalari qaltirab ketganini eslasa, hamon
koʻngli toʻlib, koʻzi namlanadi. U oʻz maqsadini amalga
oshirish rejasini tuzdi va qulay payt topib Shayx Kubro
xususida Chingizxonga arz qilib, inoyat tilashni oʻyladi.
Ammo Xorazmdagi omadsizlikdan kundan kun qahri oshib
borayotgan moʻgʻul xonining huzurida birovga omonlik
tilash joniga qasdi bor odamning ishi ekanini oʻylab, poy

www.ziyouz.com kurubxonasi

lashni davom etdi. Bu yuzidan nur yogʻib turadigan pakana
xonning har bir qarashida oʻlim xavfi yashiringanligini u
juda yaxshi bilardi. Qolaversa, bir necha oy avval Qoziy
Vahiddin bilan boʻlgan voqea hali yodidan oʻchganicha
yoʻq...
Qoziy Vahiddin Fushanjiy Xuroson akobirlaridan edi.
U shahzoda Toʻluy Hirotni qamalga olganda, shahar ichida
edi.

-— Oʻshal qamal chogʻi, — deb hikoya qilgan edi Qoziy
Vahiddin, — men ham g'oziylar udumiga muvofiq siloh
kiyib, devor ustida boʻlar edim. Bir kuni, jang ayni qizigan
palla edi, oyogʻim ostidagi tosh toʻsatdan qoʻporilib,
muvozanatni yoʻqotdimu devordan pastga, moʻgʻul navkarlari qaynab yotgan chohga quladim. Qirq gazcha keladigan
balandlikdan qulab, omon qolganimni koʻrib turgan shahzoda meni huzuriga olib kelishni buyurdi.

Toʻluy bir navkarga meni koʻzdan kechirib, lat yeganyemaganimni bilishni buyurdi. Navkar qoʻl-oyogʻimni paypaslab koʻrib, toʻrt mucham sogʻligini aytgach, shahzoda
«hayratini yashirmay soʻradi:

— Sen odammisan yo pari jinsidanmisan, yo ulugʻ
Tangri panohida boʻlganing uchun shunday boʻldimi?
Holingni menga anglat!

Men boshimni eggancha:

— Men donishmand va duogoʻylar jinsidan boʻlgan bir
bechora odamman! Ammo... ammo meni bir narsa saqladi... — dedim. Shahzoda oʻsha zahoti u nima ekanligini bilishni istadi. Men bunday savol berilishini bilganim uchun
oʻsha zahot aytdim:

— Sening nazaring meni saqladi! Pastga qulayotgan
payt nazaring menga tushdi-yu, omon qoldim.

Toʻluyga mening javobim ma'qul keldi. U meni moʻgʻul
amirlaridan biriga topshirar ekan, oqil va dono kishi sifatida padari Chingizxon xizmatiga loyiqligimni aytib, avaylab-asrashga buyurdi.

Xuroson fathidan soʻng Toʻluy bilan Chingizxon
huzuriga kelgan Qoziy Vahiddin Fushanjiy qisqa muddat
ichida moʻgʻul xoni e'tiborini qozondi.

Imom Mujtahiddinni vahimada tutgan voqea bahor
o'rtasida, dashtdagi oʻt-oʻlan sarg'ayishga yuz tutgan kunlarning birida roʻy berdi. Oʻshanda moʻgʻul qoʻshini zabt
etgan navbatdagi shahar guvillab yonar, qurbonlar oh-u


www.ziyouz.com kurubxonasi

faryodi koʻkka oʻrlar, Xuroson-u Movarounnahr ulamolari
esa saf tortgancha, qarorgohdagi chodir ayvonidan
Chingizxonning kamonbozlik mashqini kuzatish bilan
mashgʻul edilar.

Oltmish olti yashar moʻgʻul xoni qayerda boʻlmasin,
kamonbozlik mashqini kanda qilmas, qarib qovjirab qolganiga qaramay, hamon moʻljalga bexato urardi. Har gal
otgan oʻqi nishonga tegar ekan, xondan koʻra uning
mashqini kuzatib turganlar koʻproq maroqlanishardi. Bu
maroqlanish aslida qullarning itoatkorlik tuygʻusining
izhori edi.

Xotirjam koʻringan Chingizxonning koʻngli bezovta
edi.

U Gurganjni fath etishga noqobil oʻgʻillaridan norozi
holda ich-ichidan oʻrtanardi. Bachchag'ʻarlar, — deb oʻylardi u. — Qarib munkillab qolgan otalari kelib shaharni olib
berishini kutishyaptimi? Yoʻq, chuchvarani xom sanashibdi, bu gal u borib boʻpti! Yo Joʻjini, yo Toʻluyni yuboradi!”

Mo'g'ul xonining navbatdagi oʻqi ham nishonga aniq
yetdi-yu, yana boʻgʻiq qiyqirish yangradi. Bundan foydalangan imomning yonida turgan Qoziy Vahiddin egilib
shivirladi:

— U, — Qoziy Vahiddin shunday deb qosh uchirgancha Chingizxonga ishora qildi, — menga Xorazmshoh haqida nima deganini bilasizmi?

Imom suhbatdoshiga savol nazari bilan qaradi.

— U Sulton Muhammadni “Muhammad oʻgʻri” deb
soʻkdi, podshoh boʻlganida mening elchilarim-u tojirlarimni oʻldirmasdi, dedi... Yana aytdiki...

Ammo Qoziy Vahiddin gapini tugatolmadi. Ancha narida turganiga qaramay bu shivir-shivirni eshitgan
Chingizxon to'satdan yalt etib ularga qaradi. Ikkovlarining
ham damlari oʻchdi. Xon bir zum ularga diqqat bilan tikilib turdi-da, qoʻlidagi kamon bilan oʻqlarni ushlagancha,
uch-to'rt qadam yurdi. Soʻng qisiq ko'zlarini Qoziy
Vahiddinga qadab soʻradi:

— Qani aytchi, oʻlimimdan soʻng odamlar meni eslaydilarmi?

Rangi boʻzdek oqarib ketgan Qoziy Vahiddin bir lahza
nima deyishini bilmay sarosimaga tushdi-yu, tezda oʻz
hayajonini bosib oldi va sallador boshini eggan koʻyi og'iz
ochdi:


www.ziyouz.com kurubxonasi

— Agar hazrati xoqon bir qoshiq qonimdan kechsalar,
men bu haqda soʻz aytay...

— Kechdim, gapir! — dedi Chingizxon va nima
uchundir, Qoziy Vahiddinga orqa oʻgirib, uning javobini
kuta boshladi.

— Hazrati xoqon, oʻlgan odamning nomi tirik odamlar
bor joyda eslanadi, — deya gap boshladi Qoziy Vahiddin. — Navkarlaringiz qilichi jabridan sizning nomingizni
eslaydigan odam qolarmikan? Bu qon daryosida tirik
odamlar bila barobar alarning xotirasi ham сБо Кауойг-Ки

Fushanjiyning soʻnggi soʻzi og'zida qoldi. Chingizxon
qoʻlida ushlab turgan kamon va oʻqlarni jahl bilan chetga
uloqtirdi-da, qilichiga qoʻl yugurtirib, Qoziy Vahiddinga
yuzlandi. Soʻng koʻzlari chaqchaygancha uch-toʻrt qadam
bosdi. Hali-hali esida turibdi, oʻshanda xonning jahldan
qayrilgan qoshlarini dir-dir titrayotganini koʻrib, u:
“Tamom, Vahiddin, bu qilichlar seni xarob qilgʻaylar!” —
deb oʻylagan edi. Ammo Chingizxon shiddat bilan ortiga
qaytdi. U bir dam qoʻllarini beliga tiragancha yonayotgan
shaharga qarab turdi, soʻng keskin oʻgirilib, mavlonoga
qarata soʻzladi:

— Shu paytgacha men seni farosatli va oqil kishi deb
bilardim. Ammo bu aytgan soʻzlaringdan angladimki, xato
qilibman. Sen bir kaltabin va ahmoq odam ekansan.

Ha, g'irt nodon ekansan. Sen shuni bilginki, navkarlarimning qilichlari mening nomimni abadiyat daftariga
bitmoqdalar. Bu qilichlardan omon qolgan viloyat-u mamlakatlar odamlari meni hech qachon unutmaslar! Men
oʻlgandan soʻng ming yillar oʻtar, ammo nomimni ular
tugul, ularning bolalari ham qo'rquv bilan eslaydilar.

— Ha, inson vujudiga qoʻrquv solish uni suyishdan
osonroq... — deya shivirladi mavlono, ammo uning baxtiga xoqon bu soʻzlarni eshitmadi. Bir necha kun oʻtib,
Vahiddin Fushanjiy payt poylab moʻgʻul xoni qarorgohidan
qochdi. Nega u oʻshanda birga ketmadi?!

Imom Mujtahiddin qulay fursat kelishi bilan oʻz maqsadini amalga oshirdi. Bu fursat Chingizxon Gurganj
ostonasida bir-biri bilan kelisholmay g'alabani qoʻlidan
chiqarayotgan ikki oʻgʻli — Chigʻatoy bilan Oʻktoy huzuriga toʻngʻich oʻgʻli Jo'jini yuborishga ahd qilgan kuni yetdi.
Imom Mujtahiddinni bu xususda chaqirilgan mashvaratda
Shayx Kubro haqida soʻz ochdi, uni qamal qilingan


www.ziyouz.com kurubxonasi

Gurganjdan olib chiqish uchun izn tiladi. Oʻz niyatiga
yetish uchun asosiy da'vosini qayta-qayta aytdi:

— Tokim Shayx Kubro shaharni tark etmas ekan,
oʻgʻillaringizga zafar musharraf boʻlmas, illo, shayxi valitaroshning quvvati har qanday qoʻshindan ham kuchliroqdur, — dedi.

Chingiz bir so'z aytishdan oldin hammani chiqarib
yuborib, Shayx Kubro haqida batafsil surishtirdi. Soʻng
tong otishi bilan imom Mujtahiddinni oʻgʻli Jo'jiga hamroh
qilib, buyurdi: “O'sha oʻlkaga yetganlaridan soʻng
shayxlar shayxi Najmiddin Kubroga xabar qilsinlarki, u
oʻzining ahl-u a'yonlari, barcha yor-u doʻstlarini olib shahardan tashqariga chiqsin, chunki biz oʻsha mamlakat ahlini qatli omga buyurganmiz”.

Jo'ji oʻz qoʻshini bilan Xorazmga yetib kelganda,
Gurganj atrofida odatdagi janglar bir maromda borardi.
Moʻgʻullar goh bu, goh u darvozani manjaniq bilan toshboʻron qilishar, ammo mustahkam darvozalar qilt etmaganini koʻrib, boshqa darvozalar tomonga qarab ketishardi.
Ishning bunday ketishiga koʻnikib qolgan Oʻktoy bilan
Chigʻatoy shaharni yoqalab oʻtgan toʻqayzorlarda ov qilish
bilan mashgʻul edilar. Joʻji otasining shaharni tezlikda zabt
etish lozimligi haqidagi amrini ma'lum qilganda, ukalari:
“Axir, shu ish bilan mashg'ʻulmiz-ku!” — deyishdi bir
ogʻizdan. Ammo Joʻji otalari ulardan qattiq norozi ekanini
aytgach, damlari oʻchdi. O'ʻgʻillari bu dunyoda hech
nimadan qoʻrqishmas, yolg'iz Chingizxon gʻazabidan hayiqishardi.

Joʻji qamal qilingan shaharga oʻz elchilarini joʻnatdi va
ularni jangsiz taslim boʻlishga undadi. Taslim boʻlishsa
shafqat qilishini ham bildirdi. Bundan ukalarining,
ayniqsa, Chig'atoyning qattiq jahli chiqdi. “Bu oʻlkada
birorta shahar qolmasligi kerak, — dedi u. — Shahar
qolsa, ular bizga qarshi jang qilaveradilar”. Oʻktoy ham
ukasini qoʻlladi. Ammo Joʻji soʻzini ikki qilmadi: shaharni
tinch va talofatsiz qoʻlga kiritish tadorigini koʻra boshladi.

Elchilar Joʻji taklifini qamaldagilarga yetkazgach,
ayrim boyonlar Xumorteginga bu talabni qabul qilishni
maslahat berdilar. Biroq shahar fuqarosi, hatto, qoʻl
ostidagi askarlarning taslim boʻlish haqida hech qanday
muzokara boʻlmasligi haqidagi talablarini bilgan
Xumortegin moʻgʻul elchilarini javobsiz qaytardi.


www.ziyouz.com kurubxonasi

Fuqaro allaqachonlar Xumorteginni har yili boʻladigan
Navroʻz saylida qiziqchilik yuzasidan saylanadigan podshohga nisbat berib, “Navroʻzi podshoh” deb atay boshlagan edi. “Navroʻzi podshohday titrama”, — deya qiqirlab
kulishardi bolalar bir-birlarini turtib, “Navroʻzi podshoh
boʻlmay, oʻl!” -— deya qarg'ʻardi uni kampirlar. “Navroʻzi
podshohning boshida toj emas, masxarabozning qalpog'i” —
deya g'azablanishardi navkarlar...

Moʻgʻullar hujumi battar avj oldi. Nihoyat ular shaharni oʻragan xandaqlarni asirlar yordamida koʻmib tashlab, shahar devorlariga yanada yaqin keldilar va manjaniq,
matarsis, dabobatlarni baravar ishga soldilar. Dushman
Amudaryodagi toʻgʻonni buzib tashlab, shaharni suv ostiga
gʻarq qilish maqsadida qilgan xatti-harakatlaridan ham
foyda chiqmadi. Joʻji inilari ahvoliga tushdi, u ham nima
qilishini bilmasdi. Endi uchala chingizzoda ham qamaldagi
shaharda ochlik boshlanishini kutardilar, ammo ochlik
boshlangani haqidagi xabar yetib kelgandan keyin ham
gurganjliklar matonat bilan jang qilayotganlarini koʻrib
boshlari qotardi, gʻazabdan aqlini yoʻqotib qoʻygan akaukalar qay bir tadbirni qoʻllashni bilishmas, shu tufayli
oʻrtalarida kelishmovchiliklar chiqar, bir-birlarining xatolari haqida Balxga yetkazishga harakat qilardilar. Ularning
har biri qamalning choʻzilganiga boshqa birovlarni ayblashga, bu bilan ulugʻ xon qahridan oʻzlarini pana qilishga urinardilar.

Chingizxon esa gʻazabi qaynab goh u, goh bu noʻyonni
yuborib maslahatlar berar, oʻgʻillarini la'natlardi. U doira
ichidagi nuqtadek oʻrab olingan Gurganjni zabt etish
suyukli oʻgʻli Jo'jining ham qoʻlidan kelmaganini oʻylar
ekan, bitta shaharni eplab qoʻlga ololmagan noshud
oʻgʻillari o'limidan soʻng qanday qilib bu bepoyon saltanatni boshqara olisharkan, deya qiynalardi. Qamalning
toʻrtinchi oyi boshlangach, Ustun noʻyon joʻnatgan navbatdagi maxfiy noma keldi. Ustun noʻyon Joʻji kelishi
bilan ogʻa-inilar oʻrtasidagi kelishmovchiliklar bitmaganini
ma'lum qilgan va Xorazmdagi qoʻshin yagona boshliqqa
bo`ysundirilishi, bu boshliqning amriga boʻysunmagan
kishi, u hatto, xon farzandi boʻlsin oʻlim bilan jazolanajagi lozimligi haqida xon yorligʻi yuborishni maslahat bergan
edi. “Aksincha qolaversa, ishimiz yurishmaydi”, — deb
xatini yakunlagandi Ustun noʻyon.


www.ziyouz.com kurubxonasi

Nomani oʻqigan Chingizxon uch kecha-kunduz chodiriga birovni yoʻ“latmay chora izladi. Uchinchi kuni Xorazmga
yorliq joʻnatdi. Yorliqqa koʻra butun qoʻshin Oʻktoy qoʻl
ostiga berilgan va “aqli raso, farosat va zakovati bilan
tanilgan Oʻktoy qal'ani olish borasida nima hukm qilsa,
Jo'ji bilan Chig'atoy uning ra'yiga amal qilsinlar, uni
oʻzlariga boshliq bilib, uning soʻzidan chiqmasinlar. Aks
holda eng ogʻir jazoga duchor boʻlgʻaylar”, — deb buyurilgan edi.

Yorliqni olgan Oʻktoy fursatni gʻanimat bilib, shu
paytgacha uning kichikligini pesh qilib nazar-pisand qilmagan akalariga jang qilmoq qanaqa boʻlishini koʻrsatib
qoʻymoqchi boʻldi. Chingizxonning kenja oʻgʻlini boshliq
qilib tayinlashdan maqsadi ham shu edi. Oʻktoy eng avvalo Gurganjga hujum qilish muntazam va tartibli boʻlishini
talab qildi. Bu ishda sustkashlik qilgan askar boshliqlarini
qattiq jazoladi, gʻayratsizlarini almashtirdi, shaharga birinchi bostirib kirgan guruhga katta mukofot va'da qildi.

жо ж ж

Keling, kitobxon doʻstim, qariyb sakkiz asrlik masofani
xayolan oshib oʻtaylik-da, Gurganjning Qobilon darvozasiga yaqin bir xonaqohda tiz choʻkib lavhga qoʻyilgan ulkan
kitobni pichirlab oʻqiyotgan moʻtabar qariya huzuriga
kiraylik. Xorazmshoh saltanatidagina emas, Ajam-u
Iroqqacha mashhur murshidi a'zam mutolaasiga xalaqit
bermasdan, u bilan tanishaylik.

Shayxning ismi-sharifi Ahmad ibn Umar Abuljanob
Najmiddin al-Kubro (Kubaro) al-Xevoqiydur. Oldidagi
lavhda turgan kitob esa islom dunyosidagi eng ulugʻ tafsirlardan biri — xorazmlik buyuk daho Abulqosim Mahmud
ibn Umar az-Zamaxshariyning “Al-Kashshof an haqoyiq attanzil” asari boʻlib, Jorilloh laqabi bilan nom chiqargan
Zamaxshariy Shayx Kubro tavallud topgan yil arafasida
olamdan oʻtgan edi. Vaqt oʻtib, Jorillohga ergashib Shayx
Kubroning oʻzi ham Qur'oni karimga tafsir bitdi.
Tasavvufga oid bir necha risola yozdi, necha-necha shogirdlar tarbiyaladi. Shogirdlari ichida Shayx Najmuddin Roziy,
Shayx Sa'duddin Hamaviy, Shayx Majdiddin Bag'dodiy,
Shayx Bahovaddin Valad, Shayx Sayfiddin Boxarziy, Bobo
Kamol Jandiy, Shayx Raziuddin Ali Lolo, Shayx Jamoliddin Geyliylarning shuhrati islom olamida mashhur


www.ziyouz.com kurubxonasi

boʻldi. Shunday ulugʻ zotlarga ustozlik qilgani uchun u
“Shayxi valitarosh" — “Avliyolar yaratuvchi shayx” degan
muborak nom oldi.

Shayx Kubro 1145-yili Xorazm mulkining Xevoq
(Xiva) kentida dunyoga kelganida ota-onasi unga Ahmad
deb ism qoʻydilar. Bu paytda xorazmshohlar saltanati taxtida Aloviddin Otsiz oʻtirardi. Bor-yoʻgʻi toʻrt yilcha burun
Xorazmni oʻz mulki deb bilgan saljuqiy Sulton Sanjar bilan
Movarounnahrni talashayotgan qoraxitoyliklar hukmdori — Go'rxon oʻrtasidagi jang boʻlib oʻtgan va unda
Sulton Sanjar magʻlub boʻlib qochgan edi. Uning
mag'lubiyati xorazmshoh Aloviddin Otsiz uchun gʻalaba
bo'ldi — u o'zini mustaqil deb e'lon qildi va bunga qoniqmay butun saljuqiylar mulkini qoʻlga olish ishtiyoqiga
tushdi. Qolaversa, yetti yilcha burun Sulton Sanjar bilan
boʻlgan jangda oʻldirilgan farzandi Otliqning iztirobi
Aloviddin Otsizga tinchlik bermasdi. Ammo saljuqiylar
hali baquvvat edilar. Ahmad tugʻilgan yil arafasida isyonkor vassalini jazolash maqsadida Sulton Sanjar shiddatkor
qoʻshini bilan kelib, Gurganjni qamal qildi. Sultonga bas
kelolmasligini anglagan Otsiz yana, nechanchi marotaba
boʻlganidek, itoat izhor qildi va toʻs-toʻ“polondan foydalanib qoʻlga kiritgan saljuqiylar xazinasi, sulton muhrini
qaytarib berishga majbur boʻldi. Sulton Sanjar isyonkorilk
yoʻliga kirgan Otsiz baribir tinch turmasligini bilar, shu
sababdan saroyida xizmat qilgan shoir Adib Sobir
Termiziyni xorazmshoh huzuriga yuborib, Otsizning harbir
qadamini muttasil kuzatish, uning kayfiyatlaridan xabar
yetkazish vazifasini yukladi. Ma'lum vaqt oʻtib, Otsiz oʻz
odamlaridan birini pinhona saljuqiylar davlati dorissaltanati — Marvga yuborib, Sulton Sanjarni o'ldirishni buyurdi. Adib Sobir Termiziy bundan ogoh boʻlgach, qotil qiyofasini qogʻozga tushirib, shoshilinch Sulton Sanjarga
jo'natdi. O'z rejasining oshkor boʻlganidan qattiq
g'azablangan Otsiz Sobir Termiziyning qoʻl-oyogʻini
bogʻlab, Jayxunga cho`ktirib oʻldirdi. Bu voqea Ahmad
tug'ilgan yili yuz berdi.

U maktabga borgan yili Sulton Sanjar gʻuzlar qoʻliga
asir tushdi. Mana shu voqeadan e'tiboran buyuk saljuqiylar davlati tanazzulga yuz tutdi, illo yuz bergan voqeadan
foydalanmoqchi boʻlgan taxt da'vogarlari boshlarini
koʻtardilar. 1156-yili xorazmshoh Aloviddin Otsiz, oradan


www.ziyouz.com kurubxonasi

bir yil oʻtmay asirlikdan qochgan Sulton Sanjar ham olamdan oʻtdilar. Xorazmshohlar taxtiga Otsizning oʻgʻli Alp
Arslon oʻtirdi. Uni hokimiyatga yetkazgan yoʻl qon bilan
yopildi: taxt uchun kurashda u ukasi Sulaymon bilan
amakisi Yusufni qatl ettirdi. Ahmad maktabni bitirishi
arafasida Alp Arslon Movarounnahrni qoraxitoyliklar
qo'lidan tortib olish harakatiga tushdi, ammo buni amalga
oshirolmay 1172-yili vafot etdi. Bu paytda Ahmad allaqachonlar Xorazmni tark etgan edi. U dastavval Isfahonda
Abu ul-Makorim, Ahmad ibn Muhammad al-Lubbon, Abu
Sa'd Xalil ibn Badr, Abu Ja'far Muhammad ibn Ahmad asShaydoloniy, Abu Abdulloh Muhammad ibn Zayd alQarroniy, Abul Hasan Mas'uddan, Hamadonda Hofiz Abul
A'lodan, Nishopurda Abul Maali al-Furaviydan tahsil oldi.

Hamadonda unga hadis ilmini puxta egallashiga
koʻmaklashgan ustozi Hofiz Abul A'lodan Iskandariyada
hadis ilmining buzurgi Abu Tohir as-Silafiy istiqomat qilishini eshitdi. Paysalga solmay magʻrib tomonga joʻnagagan
karvonlarga qoʻshilib, ming bir mashaqqat bilan Misrga
yetdi. Necha muddat as-Silafiy rahbarligida riyozat ila
mashgʻul boʻldi. U Iskandariyada mashhur Shayx
Soʻhravardiyning shogirdi Shayx Ruzbehoni Kabir
yashashidan ham xabardor edi.

— Nega uni Kabir deydilar? — deb soʻradi u bir kun
as-Silafiydan.

— Aning ustozi Shayx Abunajib Soʻhravardiy unga
shunday muborak nisba bermishlar. Illo, ular ustoz qoʻlida
ikki Ro'zbehon — Roʻzbehon Baqliy ila Ro'zbehon Misriy
barobar tarbiya topganlar. Ammo Misriyning yoshi
ulugʻligi, azamatining balandligi bois ustoz uni Kabir demishlar. Ul kishi aslan Kozuroniydirlar...

Bir kuni as-Silafiy Ahmadga bir kitob berib, uni Shayx
Roʻzbehoni Kabir xonaqosiga olib borishni buyurdi. Ammo
shayx xonaqohda yoʻq ekan. U ustozi kitobni yolgʻiz egasi
qoʻliga berishi lozimligini aytib, qayta-qayta tayinlagani
sabab shayxning xonadoniga ham oʻtdi. Darvoza zulfini
endi urish uchun shaylangan edi, darvozaning yon tabaqasi
ochilib, bir qizaloq ichkaridan moʻraladi. Ahmad bir juft
quralay koʻzlarni koʻrdi. U shayxni surishtirmoqchi boʻlib
ogʻzini ochgan edi, qizaloq atirgul gʻ“unchasidek mas'um
chehrasini yashirdi — eshik tabaqasini oʻziga tortdi.
Ahmad qancha ovoz bermasin, qaytib eshik ochilmadi. U
kitobni qoʻltiqlab yana xonaqoh tomonga ketdi.


www.ziyouz.com kurubxonasi

Yoʻlda ketarkan Gurganjda qolgan ota-onasini esladi.
Xorazmni tark etishi arafasida onasi boʻyida edi. Agar qiz
tugʻilgan boʻlsa, singlisi bugun koʻrgan qizaloq yoshiga
yetgan — oʻn-oʻn birga toʻlgan boʻlsa kerak. Iloyim, Olloh
taolo ularni koʻrishga muyassar etsin. Bu alamli eslashlarning barchasi oʻsha qizaloqning quralay koʻzlari tufayli
boʻldi. Ahmad bu koʻzlar xotirasiga muhrlanib qolganini
sezdi, mahzun tortdi. Birdan butun vujudi bilan ona yurtini sog'inganini tuydi, vataniga yaqin oʻlkalar tomonga
qaytish muddati kelganini payqadi. Shayx Roʻzbehon xonaqohda ekan. U ehtirom bilan qoʻlidagi kitobni oʻziga uzatgan yigitga bir muddat zehn solib turdi-da, ketishga taraddudlangan yigitni yoniga oʻtqazib, soʻz qotdi:

— Boʻtam, oʻz yurtingga qaytishni istaysan, shundaymi? `— Shayx so'zidan hayratga tushgan yigit ko'zlariga
tikilarkan, davom etdi. — Koʻp yoʻllar yurgaysan, koʻp
manzillarda boʻlgaysan, ammo oqibat bu yoʻllarning bari
seni mening dargohimga olib qaytgʻaylar. Sen ilmga tashnadursen, oʻzingni anglamoq ishtiyoqidasen. Ammo vaqt
oʻtar, izlab topmaganlaringni kelib mendan-da toparsan.

Hozir qalbing bizga yot, koʻngul oinasi tashvishlardan
xira, ammo koʻrib turibmanki, bu oynada kun kelib butun
mavjudot aks etgay. Mayli, yoʻlga tush, ammo uzoq ketolmaysan, seni emas, qalbingni boshqa yoʻlga solurlar...

Ahmad ortga qaytarkan, yoʻl-yoʻlakay Shayx Roʻzbehon aytgan soʻzlarni oʻyladi. Ammo koʻp gaplar ma'nosini
chaqolmadi. Butun xayolini sogʻinch band qilgan yigit
ustozi as-Silafiydan ketishga ijozat tiladi...

Ammo Ahmadning butun hayotini, tabiatini va orzularini chappa qaytargan voqea Tabrizda roʻy berdi. U bu shaharda mashhur Imom Abu Mansur-Hafdadan sunna sharhidan saboq olar edi. Kunlardan bir kun u “Sharh usSunna”ni mutolaa qilardi. U kitob oʻqir ekan, qiroatxonaga kimdir kirganini payqab boshini koʻtardi: bir darvish
ekan. Soqollari oppoq, qoshlariga ham oq tushgan, faqat
yirik-yirik koʻzlari o'tdek chaqnab turibdi. Gavdasi ham
yigitnikidek — ham ixcham, ham salobatli. Darvish
koʻzlari bilan nigohi to'qnashgan Ahmadni dastlab allaqanday bir nomaʻlum hayajon quchdi, keyin oʻzini boʻshliq
ichida muallaq turgandek sezdi-yu, birdan mahzun tortdi.
Kitobni oʻqishga ishtiyoqi soʻndi, majoli qolmadi.

U yonidagi tolibdan soʻradi:


www.ziyouz.com kurubxonasi

— Bu darvish kimdur?

— Bobo Faraj Tabriziydur! — dedi tolib imtihondan
oʻtayotgandek dona-dona qilib.

— Ul soʻ'fiymu? — deb soʻradi Ahmad darvishning
qiroatxona chetida o'tirib nimalarnidir pichirlayotganini
kuzatar ekan.

— Ha, Bobo Faraj Haq taoloning majzublari va mahbublaridandurlar, — dedi hurmat tuygʻusi yuz-ko'zida
balqib chiqqan suhbatdoshi.

Oʻsha kuni Ahmadning uyqusi oʻchdi. Koʻzini yumishi
bilan oʻngida darvish cholning oʻt chaqnab turgan yirikyirik koʻzlari paydo boʻlib, uni oʻz qa'riga yutaman degandek boʻlar, Ahmad qoʻrqib ketib koʻzini ochardi.

U shu paytgacha tasavvuf va soʻfiylar haqida bilganlarini bir-bir xotirasidan oʻtkazarkan, xayoli olis asrlar qa'riga uchdi.

Tasavvuf islomning oʻz ichida kechgan taraqqiyot natijasida vujudga kelgan. U, ba'zi olimlar aytganidek, islomga yot boʻlgan oqim emas, aksinchadir. Illo, tariqatning
birinchi bosqichini “Shariat” deb belgilagan tasavvuf
mohiyatan islom dini va Qur'oni karim mahsuli edi.
Muhammad alayhissalomga ergashmagan, u kishi da'vat
etgan maslakni qabul etmagan kishi oʻzini islomiy soʻfiy
deb nomlashi mumkin emas. Bu borada tasavvuf ulugʻlari
Junayd Busahl va Boyazid demishlar: “Agar ko'rsangizki,
bir shaxs havoda uchadir, yo suv sathida ketib boradir,
biroq shariat javohiri bilan oyoqlari bogʻliq emas, bilingki,
u shaytondir”. Demak, islomiy tasavvuf Olloh va
Paygʻambarni yaxshi koʻrish, bor vujudini ularga bagʻishlashdir. “Mabodiul Islom”da yozilishicha, dilga aloqador
boʻlgan, uning holatini belgilaydigan omil tasavvufdir.

Hazrati payg'ambarimiz Muhammad alayhissalomning
vafotlaridan soʻng islom davlatida xalifalik oʻrnini egallash
uchun kuchli kurashlar boshlandi. Bu kurashlar oqibatida
islom dunyosi ikki mazhabga: sunna va shia'ga boʻlindi. Bu
ikki mazhab o'rtasidagi raqobat qon toʻkilishiga sabab
boʻldi. Xalifalik hokimiyatiga erishgan keyingi sulolalar
dunyoparastlik va molparastlikka berildilar. Mana shunday
islomga zid voqealardan norozi bo'lgan guruhlar paydo
boʻldiki, ular aysh-u ishrat, mol-u dunyoparastlik, bemaqsad urushlar qilishga tobora mukkasiga berila boshlagan hukmdorlar siyosatidan norozi boʻlib oʻzlarini uzlatga


www.ziyouz.com kurubxonasi

berib, tarki dunyo qilib kun kechira boshladilar. Bunday
kishilar zohid degan nom oldilar. Zohidlar faqat uzlatda
oʻtirish bilan chegaralanib qolmay, islomni tozalash uchun
omma orasida Qur'ondan, hadislardan kelib chiqqan
ta'limotlarni .yoyish bilan ham shugʻullanardilar.

Koʻpchilik zohidlar sahro-yu, biyobonlarga bosh olib
chiqib ketmoqni odat qildilar. Oʻsha yolgʻizlik maskanlarida Xudo-yu taolo — Haq bilan yakka-yu yolgʻiz qolib, u
bilan ruhan suhbatlashmoq ishtiyoqida boʻlgan bu mas'um
insonlar koʻchmanchi badaviylar “suf” deb atagan, tuya
junidan toʻqilgan dagʻal matodan libos kiyganlari uchun
soʻfiylar deb nom oldilar. Keyinchalik ularning gʻoyalari
butun islom oʻlkalariga tarqalib, ulugʻ soʻfiylar — murshidlar oʻz xonaqohlarini — xos maktablarini tuza boshladilar.

Asrlar oʻtib, zamondan norozilik tufayli paydo boʻlgan
bu yoʻnalish peshvolari mana shu tartibsiz, johil zamondan
ustun turish uchun imkon yaratuvchi barkamol ma'naviy
hayot va u bois Haqqa eltuvchi yoʻlni belgilovchi ta'limot
— tasavvuf asoslarini ishlab chiqdilar. Mutlaq haqiqat —
Haqni bilishga intilish, olam bilan, demak, Haq bilan
uyg'unlashish tasavvufning asl mohiyati edi. Bora-bora
soʻfiylar bu ta'limot odamlar koʻnglining botiniy qatlamlarida chuqur iz qoldirish uchun she'riyatga murojaat
qildilar.

“Tasavvuf uldurki, unda shunday fe'llar qaror topur,
Xudoydan oʻzgani bilmas, payvasta Xudoy ila boʻlgay,
Xudoydan oʻzga hech narsani bilmas”, — deb aytadi Abu
Sulaymon Duroniy. б

“Tasavvuf haqoiqqa yuz burmoqdir va xaloyiqdan yuz
oʻgirmoqdir”, — deya xitob qiladi Ma'ruf Karxiy.

“Tasavvuf oz yemoqdir, Xudoy ila orom olmoqdir va
xalqdan qochmoqdir”, — deydi Busahl Tustariy.

Junayd esa aytadikim: “Tasavvuf uldurki, Xudovand
seni oʻzingdan oʻldirur va oʻzi birla tirgizur”.

“Tasavvuf qudratdir va xaloyiq bilmasligi uchun bee'tibor boʻlmoqdir, har neki yaroqsizdir, undan qoʻl tortmoqdir”, — deya uqtiradi Mamshod Dinovariy.

Abu Muhammad Ruimning fikricha: “Tasavvuf uch xislat ila ustuvordir: faqirga giriftorlik va saxovat; oʻzgalarni
oʻzidan afzal bilmoq; e'tiroz va ixtiyor tarki”.

“Tasavvuf nuqson nigohi bilan dunyoga boqmoq emas,


www.ziyouz.com kurubxonasi

balki har qanday nuqsondan pok kimsa mushohadasi bilan
har nechuk noqislikdan koʻz yummoqdir”, — deya fikrlaydi Abu Amr Damashqiy.

“Tasavvuf hodisalar oqimi ostida sabr qilmoq, jabbor
ilkini oʻz ixtiyoriga olmoq (ya'ni rizoyat), sahro va togʻlar
oshmoqdir”, — degan ekan Abu Abdulloh Hafif.

Shayx ul-rais Ibn Sino yozadikim: “Tasavvuf, kamolot
darajasiga yetishgan ruhning katta sevinchidir. Oʻziga xos,
Aql, Oqil va Ma'qul boʻlgan Ollohdan chiqqan
ma'qullarni, ya'ni U bergan sifatlarni bilmoq va shu haqda
oʻylamoq tasavvuf demakdir”. Shayx ur-raisning fikricha,
tasavvufda yaxshi yoʻlga kirishishdan keyin iroda keladi.
Bu Borliqni tasdiqlash va oliy dargoh boʻlmish Olloh
huzuriga intilish qaroridir. Soʻngra riyozat ila nafsni tarbiya etmak keladi. Nafs tarbiyasidan soʻng axloq kamol
topadi. Axloq kamolotga yetganda ilohiy nur hafif va
yashirin holda ora-sira porlay boshlaydi, soʻngra toʻla
vusul, ya'ni yetishish keladi. Bu ham axloqiy kamolotning
va riyozatning eng oliy maqomiga borish orqali roʻy beradi. Bu maqomda inson har narsada Haqni koʻra boshlaydi
va Tangrini oʻylaydi. Bu maqom Tangriga qovushmoq,
unga yetishmoq, uning-la doimo birga qolmoq demakdir.

Ibn Sino tasavvufni ma'rifat amali, ma'rifatni esa
Tangriga bilim orqali yetishmak yoʻli, ma'rifatli insonlargina oriflikka yetishadi, deb biladi. Demak, ma'rifatdan
maqsad, bu davraga kirgan inson “fanofilloh” — Olloh
olamiga fano boʻlmogʻi, unga singib ketmogʻi lozimdir.
Bilim bilan toʻyingan ong idrok qilolmagan haqiqatga
sinovlarda chiniqqan ruh maskani -- Dil orqali yetishmak
mumkin edi. “Dil ma'rifat olamining sayyohidur”, — deydi
Sanoyi.

Husayn Mansur Xalloj oʻgʻli Ahmad dedikim: “Otamning soʻnggi kechasi undan vasiyat talab qildim. Dedikim:
“Nafsingni seni bir shugʻlga solishdan burun bir shugʻlga
(mashgʻulotga) sol”.

Dedimki: “Nima vasiyatga ortur?” Dedikim: “Vaqtiki,
barcha xizmatga qoʻshish (harakat) qilg'aylar, sen bir
nimaga koʻshish qilki, zarrai andir saqalayn (inson va jinlar) amalidin ulugʻroq va yaxshiroq boʻlgʻay”. Soʻradimki:
“Ul nedur?” Dedikim: “Ma'rifatdur!”

Tasavvuf ma'rifati uch safardan iboratdir: bu safarlar


www.ziyouz.com Кигибхопа5

shariat, tariqat, haqiqat deb ataladi. Yoki sodda tarzda bu
safarlarning birinchisini “Zikr”, ikkinchisini “Fikr”, uchinchisini “Amal” deb nomlash mumkin. Solik, ya'ni safar
qiluvchi bir manzildan ikkinchisiga oʻtar ekan, oraligʻda
toʻxtov joylari ham boʻlib, ularni maqom deb atardilar.
Bu uch safar xususida Shoh Qosim Anvor deganlarki:

Shariat ibtido omad dar avval,
Vale onjo nashoyad shud muattal.
Duyum manzil tariqi solikon ast,
Tariqi vodii shakku gumon ast.
Haqiqat muntahoi kor boshad,

Ki on sad hazor asror boshad.

(Mazmuni: Shariat yoʻlning boshlanishidirki, shu boisdan bu maqomda koʻp turilmaydi. Ikkinchi maqom tariqatdirki, bu yerda gumon-u shak-shubhalar boʻladi. Oxirgi
maqom haqiqatdirki, unda minglab sir-u asror bor).

1. Shariat. “Shariat, — deb yozadi Tabariy, — faroiz,
hudud va amri nahiydan iboratdur”. Xoja Ahmad Yassaviy
esa “har kim darvishlik da'vosini qilsa, avval Haq amrina
boʻyun sunub, shariat amri birla boʻlgʻay”, — deya xitob
qiladi.

Birinchi safar talabi Olloh taoloning koʻkdan tushirgan
muqaddas kitobi — Qur'oni karim va Haqning elchisi
Muhammad alayhissalom hadislaridan kelib chiqqan
qonun-qoidalarga amal qilib yashashdan iborat. Shu bilan
birga soʻfiy zohiriy ilmlar, ya'ni mantiqiy bilimlarni egallash bilan shugʻullanardi. Bu bosqich oʻziga xos boshlangʻ“ich maktab sanalardi. “Shariat samarasi ahdga vafodur”, — deydi Husayn Voiz Koshifiy.

2. Tariqat. Bu safarga otlangan muriddan qalbini poklamogʻi va nafsini yengmogʻi talab qilinadi. Shu bilan
barobar tariqat, bu g'aybiy, botiniy ilmlarni egallash
yoʻlidir. Bu yoʻlda aqldan koʻra tuygʻu va ruhga koʻproq
erk berilardi. Bu erkin tuygʻuni anglash oʻzining va
oʻzgalarning ruhiyatida kechadigan botiniy va sirli jarayonlarni boshqarish yoʻli edi. Soʻfiylar uchinchi bosqichga,
ya'ni ma'rifatga koʻtarilishlaridan oldin bir necha maqomot-u zinalarni bosib oʻtishlari kerak edi. Bu maqomot-u
zinalar har bir silsilada turlicha atalar, son va nomi bilan
farq qilar, ammo mohiyatan yagona edi. Bu yoʻlga kirgan


www.ziyouz.com kurubxonasi

soʻfiy tariqat boshchisi — murshidga qoʻl bermogʻi, uning
xizmatini qilmogʻi, pirning ruxsati bilan oʻzaro muloqotda
boʻlmogʻi, uning pand-u nasihatlariga quloq bermog£i,
darvishlikka hozirlanmogʻi va eng avvalo, foniy dunyoni
unutmogʻi, butun fikr-u xayolini mutlaq haqiqatga qaratmogʻi, buning uchun esa kechgan umridagi xatoliklarni,
gunohlarni boʻyniga olib tavba qilmogʻi, harom bilan
halolni farqlay bilmog'i, faqirlikni baxt-u saodat deb bilmog'i, kechayotgan har bir daqiqa umr ekanini anglamog'i
va oxir-oqibat har qanday falokatni rizolik bilan qabul qilishga hozir boʻlmogʻi shart. Faqat shunday oliymaqom
darajaga yetishgan soʻfiy tasavvufning soʻnggi bosqichi —
haqiqatga yetishardi. Bunday soʻfiy “orif” deb nom olar va
u “haq-ul-yaqin” sanalar, soʻfiylik libosi — xirqa kiyishga
musharraf boʻlardi. Husayn Voiz Koshifiyning yozishicha,
tariqat samarasi — fano, ya'ni, oʻzlikdan kechmoq,
Ollohga yuzlanmoqdir. Hazrat Mir Alisher Navoiy yozganlaridek:

Deding: “Fano nedurur?” Muxtasar deyin: "О"тан"
Ki sharhin tilasang, yuz risola boʻlgʻusidir...

Ammo, bu “o'lmak” shunday buyuklik ediki, Hazrat
Navoiy nazarida, uning “zimnida ming bir hayot” mavjud
edi.

3. Haqiqat. Bu safar davomida sinovlardan oʻtgan
murid intilishlarining samarasiga erishadi, ya'ni “fanofilloh” — Xudoyi taolo ishqida shaxsiyati nobud va barbod
boʻlib, baqo — ilohiyotni tanib, Haq taoloning diydoridan
nishonalar koʻrish darajasiga koʻtariladi, insoni komil
boʻladi. “Komil inson shunday insonki, u shariat, tariqat
va haqiqat borasida yetukdir... Bilgilki, komil inson deb
shunday insonni aytamizki, unda toʻrt narsa kamolga yetgan boʻladi, ya'ni: yaxshi soʻz, yaxshi amal, yaxshi xulq va
ma'rifat. Uning tili pok-u dili pok, ishi va niyatlari pokdir.
Ey, darvesh, iloh yoʻlini qabul etgan jami soliklar shuni
(egallash bilan) mashg'uldirlar va soliklarning vazifasi ana
shu toʻrt narsani kamolga yetkazishdan iborat. Kimki bu
toʻrt narsani kamolga yetkazsa, o'zi ham kamolga yetadi”
(Shayx Aziziddin Nasafiy. “Insoni komil” risolasidan).

Haqiqat tasavvuf ma'rifatining bosh manzilidir, ayni
oʻzidir, tasavvufning qalbidir.


www.ziyouz.com kurubxonasi

“Agar haqiqat samarasi nimadan iborat, deb soʻrasalar,
aytginkim, haqiqat samarasi — baqo, ya'ni Haqqa yetishmoqdir” (Husayn Voiz Koshifiy).

Mavlono Ja'far naql qiladi:

“Bir kecha tushimda Hazrati Eshonni (Xoja Ahrorni)
koʻrdim va ul kishidan: “Banda qay holatda Xudoga
yetar?” — deb soʻradim. Tushimda ta'sirlanib uygʻongach,
hazratning xonaqohlariga shoshildim. Shungacha ul kishini
uzoqdan koʻrgan, lekin suhbat qilishga musharraf boʻlmagan erdim. Eshonning mulozimatlariga kirgan hamon
menga qarab: “Mavlono Ja'far, bilasanmi, banda qachon
Xudoga yetadi, agar u bandaligida oʻzidan fano boʻlsa”, —
deb aytdilar.

Mana shu so'nggi bosqichda soʻfiylar Ollohning
marhamati deb bilgan holatlar vujudga keladi va buni ular
“Hol” deb ataydilar. Holga hamma soʻfiylar ham musharraf boʻlmas, unga erishgan kishida gʻayrioddiy kuchlar,
qobiliyatlar paydo boʻlib, sohibi karomatga aylanar ekan,
shuning uchun ham soʻfiylar holni xudoning marhamati
deb bilardilar. Bunday marhamatga erishgan kishilarni
“Valiy” deb atardilar. Valiylar yoki avliyolar oʻz gʻayrioddiy qobiliyatlari bilan odamlarga ta'sir koʻrsatib, ularda
oʻzgarishlar yuzaga keltirar ekanlar. Bu haqda Xoja Abu
Ali ibn Sino “Ishorat va tanbehot” risolasida: “Agar senga
biror soʻfiy yoki orif oʻzining gʻayrioddiy kuchi birla biror
narsaga ta'sir koʻrsatib, ani harakatga keltirur, duo birla
kishiga shifo bagʻishlar yoki balo domigʻa giriftor qilur
desa, rad etishga shoshilmagilkim, bu Olloh sirriyoti
turur”, — degan edi.

Shayx Zunnun Misriy dedikim: “Uch safar qildim va
uch ilm keltirdim. Avvalki safarda ilme keltirdimki, xos
qabul qildi va om (omiylar) ham qabul qildi. Ikkinchi
safarda ilme keltirdimki, xos qabul qildi va om qabul qilmadi va uchinchi safarda ilme keltirdimki, na xos qabul
qildi va na om”.

Shayxul-islom Abdulloh Ansoriy Shayx Zunnunning bu
so'zlarini sharhlab, dedikim: “Avval tavba ilme erdikim,
ani xos va om qabul qildilar. Ikkinchi, tavakkul va muomalat va muhabbat erdikim, xos qabul qildilar va om yoʻq.
Uchinchi, haqiqat ilmidirki, elning ilm va aql toqatidan
tashqari crdi, xaloyiq anglamadi va ani inkorgʻa qoʻptilar
(uni inkor qildilar).


www.ziyouz.com kurubxonasi

Ul soʻnggi safar qadam bilan emas erdiki, ani qadam
bila bormaslar va himam (iroda, azm, jahdu harakat) bila
borurlar...”

“Soʻfiy”, “tasavvuf” atamalarining kelib chiqishi
haqidagi mulohazalar turlichadur. Yuqorida ulardan birini
yoʻl-yoʻlakay aytib oʻtdik. Mana boshqa mulohazalar:

Abu Rayhon Beruniyning fikricha “sof” yunoncha
“sofus”dan — “hikmat”dan kelib chiqqan.

“G'iyos ul lugʻot”da “soʻfiy” atamasi uch ma'noda:
1. Yung libos; 2. Qalbi poklar; 3. Ka'ba ahlig'a xizmat
qiluvchi, faqirlikni pesha qilgan qavm nomi — “so'fa”dan
olingan tushuncha yoki ibora deyiladi.

Mashhur soʻfiy Abu Nasr Sarroj esa oʻz asari “Al lama'
fit-tasavvuf”da: “Mutasavvuf faqat bir ilmu bir maqomga
ega boʻlmasdan, u hamma ilmlar koni boʻlib, ahvol-u axloq
jihatdan mashhur-u shariflidur, aning uchun ham alarni
“soʻfiy” derlarkim, ular yungli libos kiyuvchilardirlar”,—
deydi.

Shayx Abulhasan Zarrinkoʻ“b: “Har holda so`fiylar
yungdan libos kiyishni oʻzlariga shart deb bilib va shunday
dagʻal kiyimlarga ahamiyat berib, usiz zohidlikni mumkin
deb bilmagan”, — deb yozadi.

“Soʻfiy” atamasi “saff”, ya'ni safda turishdan — xudoga yaqin turishdan deb aytuvchilar ham bor.

Yillar-u asrlar oʻtgani sayin “soʻfiylik”, “tasavvuf” atamalari “sof”, “soflik” degan soʻzlardandir, deb biluvchilar
koʻpaydi. Bizning nazarimizda dastlabki bosqichida
haqiqatan ham “suf” — “yung” soʻzidan kelib chiqqan
tasavvuf oʻz taraqqiyoti davomida ma'naviy qatlamlari oshgani, islom dunyosida muhim oʻrin topgani sayin u “sof”,
“soflik” soʻzlari tomonga yaqinlashib boraverdi. Illo, bu
soʻzlar “suf? — “yung”dan ko'ra oʻzining ulug'vorligi va
tasavvufning asl mohiyatini ochib berishi bilan farqli edi.

Bu fikr tarafdorlari: “Agar soʻfiylarni yungdan libos
kiygan kishilar deb bilsak, u holda oʻzlarini izgʻirin-u
shamollardan saqlamoq uchun yungdan chakmon kiygan
choʻponlar-u tuyakashlarni ham so'ʻfiylar deb tushunish
mumkin”, deb aytardilar. Xullas, zamonlar oʻtib, “soʻfiy”,
“tasavvuf” atamalari “sof”, “soflik” — tiniqlik, poklik
ma'nosidan iboratdir, illo, tasavvufning asosiy maslagi ham
gʻuborsiz, toza va sof boʻlishdir, degan tushuncha barqaror
boʻldi.


www.ziyouz.com Кигибхопа5

Bishir ibn al-Xoris: “Soʻfiy qalbini Olloh uchun soflaydigan kishidir”.

Abu Turob an-Naxshabiy: “Soʻfiy har bir ishdan oʻzini
pok saqlaydigan va har bir ishni oʻzi bilan soflaydigan
kishidir”.

Sahl ibn Abdulloh at-Tustariy: “Soʻfiy qayg'u ila
soflangan, haromdan qutulgan, tafakkurga yoʻgʻrilgan,
fikrga toʻlgan, olomonni tark etib, yolgʻiz Olloh bilan
mashgʻul boʻlgan, oltin bilan tuproqni bir bilgan kishidir”.

Abul Husayn-an-Nuriy: “Soʻfiylar ruhlari sof boʻlgan,
shuning uchun Haqning huzurida ilk safdan joy olgan
kishilardir”.

Junayd al-Bagʻdodiy: “Tasavvuf Ollohning seni safoga
maxsus qilmogʻidir. Ollohdan boshqa hamma narsadan tasfiya (soflangan) boʻlgan kishi soʻfiydir”.

Abubakr al-Kattoniy: “Tasavvuf safo va mushohadadir”.

Tariqatda murshid yoki pir degan tushunchalar ham
mavjud. Murshid yoki pir tariqatga rahbarlik qilib, muridlarni — soliklarni Haq visoliga yetishlari uchun toʻgʻri
yoʻldan olib borishlari kerak, oʻz navbatida soliklar pirning
koʻrsatmalarini so'zsiz bajo keltirishlari lozim edi.
Murshidlar oʻz muridlariga soʻfyona — mistik mashqlar,
ya'ni raqsi samo' qilish, Olloh taolo va uning rasulini zikr
etish, kechalarni bedorlikda oʻtkazib, toat-u ibodatlar bajo
keltirish, Qur'oni karimni uzluksiz qiroat qilish, hadis-u
islomiy g'azallarni oʻqish va chillada oʻtirishni buyurar edilar.

Ibn Xaldun soʻfiylikda murid bilan murshid munosabatining uch bosqichini belgilagan:

Birinchi bosqichda shariatning talablarini toʻla toʻkis
bajarish bilan mashgʻul murid pir itoatida boʻlganiga qaramay, hali unga ehtiyoj sezmaydi.

Ikkinchi bosqichda nafsni isloh va qalbni tafsiya (sof)
qilishga kirishgan murid pirga ehtiyoj sezadi.

Uchinchi bosqichda mohiyati jahoniy va kayhoniy asror
ma'rifatidan iborat kashfiyot — Ollohni kashf qilishga
kirishgan solik murshid koʻmagiga va nazoratiga ehtiyojmand boʻladi.

“Ey tolib, agar Haqni talab qilib, tobay desang, andogʻ
pirga qoʻl bergilkim, shariatda orifi billoh boʻlsa, tariqat

www.ziyouz.com kurubxonasi

da voqifi asror boʻlsa, haqiqatda komil-u mukammal boʻlsa,
ma'rifatda daryoyi ummon boʻlsa, ondogʻ pirga qoʻl
bergʻilkim, saodat boʻlgʻay. Agar murid shariat ilmini bilmasa, shariat ilmini onga oʻrgatgay. Agar tariqatda holi
voqe'a paydo boʻlsa, tariqat ilmi birlan yoʻlgʻa solg'ay va
haqiqat siridin muridga yoʻl koʻrsatg'ay. Ma'rifatda jazabai
Haq paydo qilgʻay”, deb nasihat qiladi Hazrati Sulton
Xoja Ahmad Yassaviy.

“Shayx Zunnun Misriy, rahmatullohi alayhi, ondogʻ
aytibdurlarkim, murid qirq yil xizmat qilmagʻuncha,
shayxlik va faqirlik va darvish oʻrni onga ta'yin boʻlmas va
xirqa kiymoqi onga ravo ermas.

Hazrati Sulton Xoja Ahmad Yassaviy ondogʻ aytibdurlarkim, har kim pirlik va shayxlik da'vosin qilur boʻlsa,
qirq yil to pirning xizmatida yurmaguncha, shayx oʻrni
onga ravo ermas. Agar murid olsa, rad turur”
(“Faqirnoma”dan).

Mavlono Rumiy naql etganlarkim:

Pir yoz saratoni, xalq esa kuzdir,

Xalq — kecha, pir esa oydir, yulduzdir.
Yoʻl bilgan pir holini soʻrgil,

Pirga ergashginu, ortidan yurg£il.

Mahdumi A'zam esa:

Pirsiz bo'lma, jangga kirsang ham,
Iskandari zamon bo`lsang ham, —

deya nasihat qilganlar.

Rivoyat etishlaricha, silsilai sharifdagi oltinchi halqaning piri komili bo`lmish Boyazid Bastomiy umri davomida
113 pirning xizmatini qilib, ulardan fayz olgan ekan. Oʻsha
pirlarning biri Sodiq edi. Bir kuni Boyazid pirining oldida
oʻtirgan edi, piri aytdi: “Ey Boyazid, ul kitobni toqdan
olgin”. Boyazid soʻradiki: “Qaysi toqdan? “Pir aytdi:
“Necha marta bu yerga kelding, toqni koʻrmadingmi?”
Boyazid aytdiki: “Yoʻq, axir, huzuringda bosh koʻtarishga
jur'at qilolmasam, qanday koʻray. Men bu yerga tomosha
qilgani kelmaganman”. Shunda Sodiq aytdiki: “Agar shunday boʻlsa, Bastomga qayt, xizmatingni oʻtab boʻlding”. Bu
rivoyat muridning pirga boʻlgan izzatidan bir dalolatdir.


www.ziyouz.com kurubxonasi

Boshqa bir rivoyatda naql etilishicha, bir kuni Boyazid
Bastomiydan “Sizning piringiz kim?” — deb soʻrabdilar.
Boyazid aytibdikim: “Mening pirim bir kampirdirki, bir
kuni tavhidning ishorati g'olibligidan sahroga chiqib
erdim. O'zimda qilcha ixtiyor yoʻq edi. Nogoh bir kampir
uchradiki, bir xaltada un koʻtaribdur. Menga dedikim:
“Kelgil, bu xaltadagi unimni uyimgacha yetkurib bergil”.
Va mening qopni koʻtarmoqqa chogʻim yoʻq edi. Shul
sababdan bir sherni ishorat birlan kelturib, unni sherga
yuklab berdim. Soʻng kampirga dedimki: “Shaharga borsang, odamlarga kimni koʻrdim dersan?” Kampir dedi: “Bir
zolim va ra'no (takabbur)ni koʻrdim, derman”. Men
so'radim: “Nechun mundogʻ dersan?” Kampir aytdiki:
“Xudoi taolo sherni bandaning xizmatiga taklif qilmabdur.
Ne uchun sen ani xizmatga taklif qilasen? Bu zulm
boʻlmaydimu?” Men dedim: “Ori, bu ishim zulmdur.
Ammo nima uchun meni takabbur dersan?” Kampir aytdi:
“Aning uchunkim, sening xohishing ulki, shahar xalqi bilsunlarkim, sher senga mute, farmonbardor boʻlubdur.
Bilsunlarkim, sen sohibi karomatsan. Bu takabburligʻ
emasmu?” Dedimki: “Ori andog'dur, tavba qildim va
balanddin pastga tushdim. Ushbu kampir menga pirdur”.

“Tasavvufning asl mohiyati nimada?” — degan
soʻroqqa ham Boyazid Bastomiyning bir iqrori bilan javob
berish mumkin.

Hazrat Boyazid aytgan ekanlarki: “Ilon poʻst tashlagan
kabi men ham oʻzimni tark qildim. Bir mahal oʻz mohiyatimga boqsam... oh, men Unga aylanibman!”

Boshqa bir rivoyatda Sultonul orifin aytmishlarki:
“Olloh taoloni tush koʻrdum, soʻrdumki: “Bor Xudoyo,
yoʻl sanga ne nav'dur?”

Dediki: “O'zungdan oʻttung, yetting!”

Demak, tasavvuf mohiyati Xudoga yetishmoq ckan,
buning uchun oʻzdan kechmoq lozimdir. Ilattoki:

Qil qadar qolsa vujudingdan asar,
Ololmassan qil qadar Undan xabar.

Oʻzdan kechmoq odamga xos past va oʻtkinchi dunyo
tashvishlari bilan qorishgan his-tuyg'ulardan voz kechmoq,
Olloh taoloning dargohi — asl Vatan sari intilish, unga
yetishmoq koʻyida ilohiy yuksaklikka talpinish demakdir.


www.ziyouz.com kurubxonasi

Tasavvuf loyini qorgan arablar, unga vujud va
ulugʻvorlik bagʻishlagan ajamliklar, uni hikmat, axloq
bilan toʻyintirgan va unga qalb-u ruh ato qilgan turonliklar boʻldilar...

Yillar oʻtib, soʻfiylarni tarki dunyochilikda aybladilar.
Bu tuhmatlar hamisha tasavvuf haqida oddiy tushunchaga
ham ega boʻlmagan kimsalar yoki Xoja Ahrori Valiy ta'biri
bilan aytganda, ilmni dunyo orttirish va mansab egallash
uchun xizmat qildirguchi olimlar tomonidan boʻldi.

Albatta, har bir pokiza yoʻlni kasb etgan insonlar va
jamoalar atrofida, shiraga oʻch pashshalardek, xudbin,
manfaatparast, oʻz niyatlariga erishmoqchi boʻlgan kimsalar ham mavjud ediki, bundaylarni Hazrat Mir Alisher
Navoiy: “O'ziga qalandar ot qo'ygʻon mal'un,
odamiylig'dan magʻbun”, deb ataydilar. Hazrat nazarida
ularning “surati darveshvash va ma'nisi sarosar gʻash”.
Tasavvuf muxoliflarining koʻzi faqat ularni koʻrar, ularni
yomonlash bahonasida tariqat gʻoyalarini qoralashga urinardilar. Soʻfiylar xalqni tarki dunyochilikka chorladilar,
degan kimsalar tasavvuf olomon emas, balki Ollohga
yetishish yoʻlida ilm olishni, inson zakovatining qudrati
nimalarga qodirligini anglashni istagan komil insonlar
yoʻli ekanini bilmasdilar yoki bilib, bilmaganga olardilar.
Hazrati Xoja Ahmad Yassaviy aytganlaridek, “Faqirlik
martabasi maqomi a'lo turur, har kimga muyassar
boʻlmas!” "

u.

... Ahmad soʻfiylar va tasavvuf yoʻli haqidagi xayollar
bilan qanday tong otganini sezmay qoldi. Farzni ado qilgach, qizarib chiqayotgan quyosh nuri chulg'ay boshlagan
hovlini kesib, Imom Abu Mansur huzuriga shoshildi.
Salom-alikdan soʻng, unga savol alomati bilan boqqan
imomga niyatini aytdi:

— Bobo Faraj xizmatlariga borishimga ruxsat tilarman.

Ahmad ustoz menga tanbeh bersa kerak, deb oʻylagandi, yoʻq, imom rozilik ma'nosida boshini egdi. Ahmad
oʻrnidan turib endi eshikka yetganda, ustozi ovozini eshitdi:

— Barcha as'hob birlan borurmiz!..

Ustodning amriga binoan barcha saboqdoshlar bir
boʻlib yoʻlga tushdilar. Dastlab sukutga cho'mgan imomga


www.ziyouz.com kurubxonasi

ergashib, bir toʻp qushlardek chug'urlashib kelayotgan
yigitlar Bobo Faraj xonaqosiga yaqinlashgan sayin boshlarini eggancha jimib qoldilar.

Xonaqoh eshigi oldida ularni yoshgina murid qarshi
oldi.

— Oting kimdur? — deb soʻradi Ahmad.

Murid:

— Bobo Shodon, — dedi. Ahmad muridning oʻz piriga
nisbat qilib qilgan nomini eshitib jilmaydi. Bobo Shodon
ularning qay maqsadda tashrif buyurganlarini eshitgach,
lip etib ichkariga kirib ketdi. Qanday tez kirib ketgan
boʻlsa, shunday tez chiqdi va zinaning tepasidan soʻz qotdi:

— Pirim agar ular Tangri dargohiga kelgan erkanlar,
kira olsalar, mayli, kirsinlar, dedilar.

Saboqdoshlar Bobo Faraj aytgan gap mazmunini
chaqolmay bir-birlariga qaradilar. Ahmad koʻz oʻngida
yana oʻsha oʻt chaqnab turgan koʻzlar paydo boʻldi. U
soʻzlar ma'nosini angladi. Oʻsha zahoti egnidagi liboslarni
yechdi va qoʻlini koʻksiga bosdi. Uning bu ahvolini koʻrib,
boshqalar ham kiyimlarini yechib, qoʻllarini koʻ“kraklariga
qo'ydilar. Bobo Shodon ularni ichkariga boshladi. Dam
oʻtmay ular hovli burchagidagi hujrada oʻtirgan Bobo
Farajga roʻpara boʻldilar. Hamma oʻz oʻrnini topgach,
keksa darvesh ko'zini yumdi va nimalarnidir shivirlay boshladi. Uning bu shiviri — olis-olislardan kelayotgan dengiz
shovqini, unga yaqinlashgan sayin kuchayganidek kuchayib
bordi. Bobo Faraj munojot qilardi. Ahmadning vujudi ham
munojot ogʻushiga choʻmdi. Ammo u qulogʻigamas,
koʻngliga sitilib kirayotgan bu soʻzlarni Bobo Faraj
aytayaptimi yoki gʻoyibdan kelyaptimi bilmas edi...

Xoliqo, yuragim saning taxtingdur,
sening vasling manim ahdimdur.
Xoliqo, imdod qil, vaslingga yetay,
imkon ber, yuragim qa'riga ketay.
Xoliqo, duo ber, vujudim toʻlsun,
muddao ber, xohishlar oʻlsun.

Xoliqo diydoring nuri charogʻdur,
Sening diydoringsiz bu koʻngil dogʻdir.
Xoliqo, qoʻlim ol, yoʻlga sol mani,
aldamasin oʻzga bir qavvol mani.
Xoliqo, saqlagil, pushaymon boʻlmay,
adashmay, zulmatda sargardon boʻlmay.


www.ziyouz.com kurubxonasi

Xoliqo diydoring nuri charogʻdir,
sening diydoringsiz bu koʻngil dogʻdur.
Xoliqo, zar berma, bir iqtidor ber,
iqtidor bergilu diydor ber.

Xoliqo, dardingdan koʻnglim shod erur,
sening bandalaring dilozod erur.
Xoliqo, gunohim garchi fuzundur,
shafqating muddati juda uzundur.
Xoliqo, qalbima bir tamanno ber,
tamannomga faqat ma'no ber...

Ahmad Bobo Farajning holi mutagʻayyir boʻlganini
koʻrib-bilib turar, ammo yuragida jaranglayotgan ohanglar
boboning nimalar deb munojot qilayotganini eshitishga
imkon bermasdi. Bulki ular bir munojotni, ayni soʻzlarni
aytib tavallo qilayotgandirlar.

To'satdan Bobo Farajning qiyofasida shunday ulugʻvorlik paydo boʻldiki, uning butun vujudi quyosh qursidek
duraxshon boʻlib, nurlana boshladi. Dam oʻtmay boboning
egnidagi hirqa oʻz-oʻzidan tanadan ayrilib, yerga ohista
sirgʻalib tushdi. Bu holni koʻrib turganlarni hayrat quchdi.

Anchadan keyin Bobo Faraj yana avvalgi holatiga
qaytdi va oʻtirgan oʻrnidan turib, boyagina tanasidan yerga
sirgʻalib tushgan hirqani qoʻliga' oldi. Keyin davrada sarmast oʻtirgan Ahmadga yaqinlashib, uni dast koʻtarib yerga
qoʻydi va qoʻlidagi hirqani kiydirdi. Bobo bu ishni gapsoʻzsiz ado etgach, yana qaytib joyini egalladi-yu, xona
oʻrtasida nima qilishini bilmay qoʻqqayib turgan Ahmadga
soʻz qotdi:

— Sening daftar oʻqur chogʻing oʻtdi — qalaming
oqdur, yozganing befoydadur! Vaqtidurki, pirlar etagini
tut, ularning xizmatida bo'l!

Bobo soʻzini tugatib, hammaga ijozat bergandek,
qoʻlini koʻksiga bosdi. Ahmad hamma qatori eshikka yaqinlasharkan Bobo Faraj xitobini eshitib toʻxtadi, yalt etib
darvishga qaradi. Oʻt chaqnagan koʻzlar unga mehr bilan
qarab turardi.

— Ahmad! — dedi yana bir karra Bobo Faraj undan
koʻzini uzmay. — Vaqt kelur, olamning sardaftari
boʻlgʻaysen...

Bobo Faraj dargohini tark etib, ancha yurishgach,
imom Abu Mansur unga ta'kidladi:


www.ziyouz.com kurubxonasi

— Endi sening yo'ling o'zgadur... Ammo “Sharhi usSunna”dan ozgina qolibdur, bir-ikki kun oʻtirib, uni
yakunla. Soʻng, mayli, ijozat...

Ahmad ustozining soʻzini qaytarmadi. Ertasi tongdan
qoʻliga yana “Sharhi us-Sunna”ni oldi. Kitobga egildi-yu...
hujraga shahd bilan kirib kelgan Bobo Farajni koʻrib,
otilib oʻrnidan turdi. Bobo Faraj gʻazab bilan gapirdi:

— Sening daftar oʻqur chogʻing oʻtdi, demaganmidim?!
Kecha sen ilmul yaqinning ming bir manzilidan oʻtding!
Bugun nega yana qurigan buloq boshiga borursan?!

Bobo Faraj qanday shiddatli kirgan boʻlsa oʻshanday
chiqib ketdi. Ahmad oʻsha-oʻsha “Sharhi us-Sunna”ga
qaytmadi, riyozat va xilvatnishinlik bilan mashgʻul boʻldi.
Vaqt oʻtib, ilmi botiniy va varidoti g'aybiy sirlarini anglay
boshladi. Hatto, bir marta gʻaybdan kelayotgan bu sirlar
beiz oʻchib ketmasin degan niyatda ularni qogʻozga bitmoqchi boʻldi. Ammo qoʻliga qalam olib, yozishga endi kirishgan edi, eshikdan kirib kelgan Bobo Farajni koʻrdi. Bobo
Faraj bu gal ham otashin edi:

— Shaytonning vasvasasiga uchma, bu soʻzlarni yozma!
Qalamni qoʻy-da, barchasini unut. Yetar, bunda muqim
boʻlishdan saqlan, yoʻlga tush... Pirlar xizmatini qil, oʻz
murshidingni izlab top! Bunda qolsang, halok boʻlursan,
qalbing oinasini sindirursan. Pirni yaqindan izlama, yiroqdan izla...

Bobo Faraj birdan ma'yus tortdi, koʻzlarida mung
jimirladi. U qarshisida lol turgan yigitga tikilarkan,
mahzunhol shivirladi:

— Ahmad! Bugun tunda sening ona yurting tomonda —
Turkistonda bir yorugʻ yulduz soʻndi. Bu Piri Turkistoniy
yulduzidur. Ul iqlim osmonida yolgʻiz Xojai Jahon yulduzi
charaqlab turibdi endi. Shoshil, ulugʻ muqtado izla, uning
qoʻlini, etagini tutib, yoʻlingni top. Yoʻlingni top-u yurtingga qayt. Yulduzingni charaqlat! Sening zamonda
chekkan mashaqqatlaringdangina yulduzingga shuur
qoʻshilg'ay. Yuldzingga quvvat ber! Piri Turkistoniy yulduzi oʻrnini top!

Ahmad keksa darvishning bu soʻzlarini oʻsha paytda
emas, yillar oʻtib anglaydi. Anglaydi-yu, beovoz, koʻz yoshlari sel boʻlib, ichiga oqib yigʻlaydi. Chayqalib-chayqalib,
«alamini beshikdagi goʻdak kabi tebratib uxlatishga urinadi,
ammo hech qachon buning uddasidan chiqolmaydi.


www.ziyouz.com kurubxonasi

U yillar oʻtib Xorazmda — Ahmad boʻlib tark etgan,
Najmiddin boʻlib qaytgan ona yurtida shayxlik maqomida
ekan, dargohiga Piri Turkistoniyning ulugʻ shogirdlaridan
biri — Raziuddin Ali Lolo mulozamat uchun keladi.

Shayx Saididdin Farg'oniy “Manoqibul-ibod ilal-maod”
otli kitobida qayd etgankim: “Muridlar intisobi (bogʻliq
bo'lishi) mashoyixga (pirga) uch tariqa (yoʻl) bilandur:
biri hirqa bilan, ikkinchisi zikr talqini bilan va uchinchi,
xizmat va suhbat va aning odobi bilan. Va hirqa nisbati
ikkidur: biri irodat hirqasi va ani bir shayxdan o'ʻ'zgadin
olmoq ravo emas va yana biri tabarruk hirqasi. Va ani koʻp
mashoyihdan tabarruk olmoq ravodir.

Irodat hirqasi nisbatin va zikr talqini nisbatin ikki
shayxdan olmoq mazmum (yomon)dur. Ammo suhbat nisbatida mahmud (yaxshi)dur, ammo burung'i shayx ruxsati
sharti bilan yoki foti vuqui bila (ya'ni oʻlimi tufayli)”.

Raziuddin Ali Lolo hirqai irodat va zikr talqini bilan
Xoja Ahmad Yassaviyga bogʻliq edi, u Shayx Kubro
huzuriga Piri Turkistoniy vafoti tufayli suhbat istab kelgan
edi.

Shayx Kubro huzuriga tashrif buyurgan xushbichim,
soch-soqoli qop-qora yigitdan Xoja Ahmad haqida uzoq
surishtirdi. Biz ham ularning suhbatiga xalal bermay Piri
Turkistoniy hayoti va faoliyatiga nazar tashlaylik.

Xoja Ahmad Yassaviy taxminan 1103—1104-yillar
oralig'ida qadim Turkiston mulkining Sayram mavzesida
Shayx Ibrohim oilasida dunyoga kelgan. Yetti yoshida
otasidan yetim qolib, onasi Qorasochoyim va opasi
Gavhari Shahnoz qoʻlida tarbiyalanadi. Mavlono
Hisomiddin Sigʻnoqiyning “Nasabnoma” risolasida keltirilishicha, Xoja Ahmad oʻn yetti pusht orqali hazrati
Payg'ʻambarimizning amakilari hazrat Abu Tolibga borib
tutashar ekan. Ya'ni: Xoja Ahmad ibn Ibrohim, Shayx ibn
Mahmud, Shayx ibn Iftixor, Shayx ibn Umar, Shayx ibn
Usmon, Shayx ibn Husayn, Shayx ibn Ismoil, Shayx ibn
Muso, Shayx ibn Yunus, Shayx ibn Xorun, Shayx ibn
Is'hoq, Shayx ibn Abdulrahmon, Shayx ibn Abdulfattoh,
Shayx ibn Abduljabbor, Shayx ibn Abdulfattoh, Shayx ibn
Imom Muhammad Xanafiya ibn hazrati Ali ibn hazrati Abu
Tolib.

Xoja Ahmad boshlangʻich tarbiyani ilk ustozi
Arslonbobdan olgach, ustozining ko'rsatmasi, boshqa rivo

www.ziyouz.com kurubxonasi

yatga koʻra, Arslonbob vafotidan keyin Yassidan Buxoroga
boradi va Xoja Yusuf Hamadoniy xizmatida boʻlib, uni pir
taniydi, muridlik qiladi.

Oltmish yildan ortiq shayxlik va irshod sajjodasida
oʻtirgan, oʻn sakkiz yoshida Bagʻdodda Abu Is'hoqdan
fiqh, hadis va tafsir ilmini o'rgangan, keyinchalik Isfahon,
Samarqand: va Buxoroda ta'limini davom ettirgan, Xoja
Abdulqodir Geloniydan qabul sohibi boʻlgan, darvishlik
hirqasini Xoja Abdulloh Jayvoniy qoʻlidan kiygan,
tasavvufda Shayx Abu Ali Farmudiyga intisobda boʻlgan,
uzoq vaqt Xuroson, Xorazm va Movarounnahrda imomlik
mansabini oʻtagan Xoja Yusuf Hamadoniyning Buxoroda
tuzgan xonaqosida juda koʻp forsiyzabon va turkzabon
shogirdlar diniy-mazhabiy va tasavvuf ilmlaridan saboq
olardilar. Xoja Yusuf Movarounnahrni tark etishdan avval
oʻz as'hobi orasidan toʻrt kishini da'vat martabasiga tayinladi. Bular Xoja Abdulloh Barqiy, Xoja Hasan Andoqiy,
Xoja Ahmad Yassaviy va Xoja Abdulxoliq Gʻijduvoniydirlar. Muridlarga peshvolik qilish xorazmlik Xoja Barqiy,
Samarqandning Xatirchi mavzesidan boʻlmish Xoja
Andoqiylardan soʻng Xoja Ahmad Yassaviyga oʻtadi va u
qirq yoshgacha irshod mansabida boʻldi. Ammo shu yoshga
yetgach, oʻz tariqati yoʻlini tuzmak lozimligini angladi.
Xoja Ahmad oʻz tariqatini tuzmak maqsadida ona yurtiga
qaytish oldidan xonaqoh raisligini Xoja Abdulxoliqqa topshiradi. Turkiston mulkida bunyod boʻlgan ikki buyuk

“tariqat — naqshbandiya va yassaviyaga asos solish Xoja
Ahmad Yassaviy bilan Xoja Abdulxoliq Gʻijduvoniyga
nasib bo'ldi. Har ikki tariqat vaqt oʻtib, tasavvuf tarixida
“Xojagon silsilasi”, “Silsilat uz-zahab” nomlari bilan ataldi va har ikki shayx ustozi Xoja Yusuf Hamadoniy bu silsila sardaftari sifatida e'tirof etildi.

Xoja Ahmad Yassiga qaytgach, u yerda madrasa va
xonaqoh tiklatdi, oʻz atrofiga shogirdlar yigʻib, ularni oʻz
maslagi yoʻlidan boshladi. U oʻz yoʻlini hazrati
Rasulullohning “Faqirlik faxrimdir” hadisiga asoslagan, o'z
pirlik maqomini esa ushmundoq belgilagan edi: “Ey tolib,
agar Haqni tilab tobay desang, ondoy pirga qoʻl bergilkim,
shariatda orifi billoh, tariqatda voqifi asror boʻlsa, haqiqatda komil-u mukammal boʻlsa, ma'rifatda daryoi ummon
boʻlsa, ondogʻ pirga qoʻl bergʻilkim, saodat bo'lg'ay”.

Xoja Yassaviy solik uchun toʻrt safar: shariat, tariqat,
ma'rifat va haqiqatni belgilab, bu safarlarning har birida


www.ziyouz.com kurubxonasi

oʻn maqom, jami qirq maqomni oʻtamoq vazifasini topshiradi va nasihat qiladi: “Bu qirq maqomni bilib amal qilsa,
darvishligi pok turur va agar bilmasa va oʻrganmasa,
darvishlik maqomi onga harom turur va johil turur”.

Faqat mana shu qirq maqomni oʻtagan, nafsini kuydirib
fano darajasiga yetishgan darvish, Xoja Ahmad nazarida,
“agar oʻtga boqsa Haqni koʻrgay va agar quyi boqsa Haqni
koʻrgay va agar ilgari boqsa Haqni koʻrgay va agar oʻltursa Haqni koʻrgay mushohada koʻzi birlan. Va yana soʻfiy
ilmul-yaqin va aynul-yaqin maqomini topqay va agar sir
koʻzi birlan yuqori boqsa Arshni koʻrgay va agar quyi boqsa
yetti tabaqayi zaminni va hech hijob boʻlmagʻay. Va agar
haqqul-yaqin koʻzi birlan boqsa maxluqot va masnu'otdin
kechib, bechun va bechugina Haqni koʻrgay va ma'rifatda
barcha kavnayni olamini koʻrgay...”

Xoja Ahmad xitob qiladikim:

Shariatda murod uldir, yoʻlgʻa kirmak,
Tariqatda murod uldir, nafsdan kechmak,
Haqiqatda aziz jonni fido qilmak, —

Jondan kechmay ishq sharobin ichsa boʻlmas...

Yana uning e'tiroficha, shariat — bu irodat, tariqat —
bu ijobat, haqiqat esa ijozatdir, illo, “murid boʻlgʻon bu
sifatlig` boʻlmoq kerak”. Boshqa bir hikmatida xoja
tariqati safarlarini uchga boʻladi: “shariat — ilmul
yaqindir, tariqat — aynul-yaqindir, haqiqat — haqqulyaqindir”. Yana bir hikmatda yozadikim: “shariat — “li
ma'alloh” maqomidir, tariqat — “an tamutu” saroyidir va
haqiqat — “fano filloh” daryosidirki, bu maqomga yetishmay, bu saroyga kirmay, bu daryoda choʻmilmay, “baqobilloh” gavharini olsa boʻlmas”.

“Baqobilloh” gavharini olmoq uchun, ya'ni Ollohdan
nishona koʻrmoq uchun esa solik oshiq boʻlmogʻi kerak.
“Oshiq boʻlsang, ishq yoʻlida fano boʻlgil, diydor izlab hasratida ado boʻlgil”. Ishq koʻngilni yoritsagina, “oʻsha vaqtda ilohimni jamolini ma'no koʻzi birlan” ayon koʻrmoq
mumkindir. Buning uchun esa:

Zikrin aygʻil, qonlar oqsun koʻzlaringdin,
Hikmat aygʻil, durlar tomsun soʻzlaringdin,
Gullar unsun hasr bir bosqan izlaringdin,
Gulga boqsang, gul ochilib boʻston boʻlur...


www.ziyouz.com kurubxonasi

Ya'ni, Xoja Ahmad aytmoqchiki: “Har bir bosgan
qadaming — harakating tufayli gul unsa -— Olloh jamolidan bir nishona koʻrinsa, gul ochilib boʻston boʻlganidek,
sen oʻsha nishonada Haqni koʻra bilasan”. Bu tasavvuf
ilmining eng sodda izohidir.

Xoja Ahmad Yassaviy Turkitsonga qaytib, tariqatini
tuzishni boshlarkan, ustozi Xoja Hamadoniy qoʻllagan zikr
aytish yoʻli — “zikri aloniya” (zikr aytishda tovush chiqarish)ga amal qildiki, bu yoʻl yana “zikri jahriya” deb ham
ataladi. Shuning barobarida Xoja Ahmad ilk marta zikrni
turkiy tilda bajarishga oʻtdi va bu yoʻlda oʻziga xos yangi
usulni kashf etdi. Bu usul “zikri arra” nomini oldi.

Kamina “zikri arra” talqini bir qator koʻhna kitoblarda
qayd etilganini ma'lum qilgan holda, shu kitoblardan birida keltirilgan rivoyatni kitobxonga havola qilmoqni ma'qul
koʻrdim: “Yassaviya mashoyixidan sanalgan Mavdud
Shayxning as'hobi boʻlmish Kamol Shayx Toshkandga kelganida Xoja Ahrori Valiy dargohiga kelib turardi. Bir kuni
Kamol Shayx kelganda xoja unga “Biz uchun “arra zikri”ni
aytib ber!” — degan ekanlar. Oʻshanda Kamol Shayx “zikri
arra”ni aytib, hammani mamnun qilgan ekan.

Aytishlariga qaraganda, deb hikoya qiladi bu voqea
xabarini yetkazgan roviy, “zikri arra” turk mashoyixi silsilasida shunday zikr ekanki, uni aytishda goʻyo dimog'ʻdan
arra tovushi kelar ekan.

Shayx Kamol Xoja Ahrori Valiy oldida yetti-sakkiz
marotaba bor kuchi bilan “zikri arra”ni aytgan. Shunda
Xoja Ahror xitob qilib: “Bas qilingkim, Arshdan farshgacha yonib tugadi!” — degan ekan. Kamol Shayx zikrni
tugatgandan keyin Xoja Ahror uzoq oʻyga botib qoladi.
As'hob ahli buning boisini soʻraganda, xoja: “Men shunday
fikrdamenki, agar munkirlar bu qanday zikr aytish desalar,
shunday javob qaytargan boʻlar edim”, — deb ushbu baytni oʻqigan ekanlar:

Murgʻoni chaman ba har saboh
Xonand turo bo istiloh...

Ya'ni:

Chaman qushlari senga har sahar
Joʻr boʻlib sayraydilar...


www.ziyouz.com kurubxonasi

Bu tafsilotni idrok qilgan holda aytish mumkinki, Xoja
Ahmad Yassaviy “zikri arra”ni kashf etishda turkiy xalqlar
orasida keng tarqalgan baxshichilik san'atidan oʻrinli foydalangan, bu bilan u Olloh zikrini, oʻz hikmatlarini oddiy
xalqqa oson yetib borishiga erishmoqchi boʻlgan.

Soʻfiylik tariqatlarida amalda boʻlgan asosiy zikr
“Huv” nomi bilan atalib, yassaviyada bu zikr “arra” usulida ijro etilgan. Xoja Ahmad hikmatlarida yozadi:

“Hu” halqasi qurildi. ey darveshlar, kelinglar,
Haq sufrasi yoyildi, ondin ulush olinglar...
“Hu” arrasin olibon, nafs boshiga solibon,
Tunu kuni, toliblar, jonni qurbon qilinglar...

Bu namunalarda “Hu” halqasi” — raqsi samo' davrasini, “Hu” arrasi” esa zikr aytishning Yassaviy kashf qilgan
talqin nomini bildiradi. Shu kunlarda ham Boysun tomonlarda aytiladigan ayrim qoʻshiqlar naqorati “Yaqqu-yaqquyaqquya” tarzida takrorlanadiki, bu aslida “Ya-hu, ya-hu,
ya-hu-u!” qabilida boʻlib, xalq xotirasida yassaviyona raqs-u
samo va “zikri arra”dan qolgan bir nishonadir.

Rivoyatlarga koʻra, Xoja Ahmad hazrati Paygʻambarimiz yoshiga yetgach, yer ostida hujra yasatib, xilvatga
chekingan va qolgan umrini yorugʻ dunyo yuzini koʻrmay,
toat-ibodat qilib oʻtkazgan. Bir rivoyatga koʻra, u 125 yil,
boshqasiga koʻra 133 yil yashagan. Yana bir rivoyatlarga
koʻra, Piri Turkistoniy uzoq umri davomida yuz yetmish
pirga xizmat qilgan, qirq yil qalandarlar bilan safarda
boʻlgan, yetmish uch bilimni bilgan va ulardan oʻz
as'hoblariga dars bergan, oltmish ikki muftiy, toʻqson
toʻqqiz ming voliy, sakkiz ming abdol (qalandar), oltmish
sayidzoda, oʻn ming Xorazm imomzodalari va ikki ming
donishmand bilan suhbatda boʻlgan ekan.

Hurmatli doʻst, buyuk bobomiz Xoja Ahmad Yassaviy
haqiga duolar keltiraylik-da, Tabrizga — Bobo Faraj alamli soʻzlar aytib, chiqib ketgach, yolgʻiz qolgan boshqa bir
buyuk bobokalonimiz huzuriga qaytaylik.

Tong payti Ahmad Fors mulki tomon yoʻl olgan karvon
safida Tabrizni tark etdi. Karvon shahardan uzoqlasharkan,
Ahmad qizarib chiqayotgan quyoshning xira shu'lasi
ogʻushida qorayib turgan boʻrtogʻlarning birida turgan


www.ziyouz.com kurubxonasi

yolg'iz odam koʻlankasini ilg'adi. Bu odam Bobo Faraj
ekanini anglab, koʻnglida yana oʻsha mungli munojot
yangradi:

Holiqo, koʻnglumga tamanno ber, tamannomga ma'no
ber...

u.

Ilmi ziyoda boʻlgani sayin tashnaligi battar ortgan
Ahmad murshid izlab koʻp oʻlkalarni poyu piyoda kezib
chiqdi. Ammo qay bir ulugʻ shayx huzuriga yetmasin, irodati sobit boʻlmas va koʻngli to'lmay yana yoʻlga tushardi.

Bir kuni Xuzistondagi Zurful degan manzilga yaqinlashganda xastalanib qoldi. U odamlardan bu manzilda
g'arib mardumlarga boshpana berguvchi biror musulmon
bormi-yoʻqmi, deya surishtirdi. Unga shu yaqin orada bir
shayx xonaqosi borligini va oʻsha yerga yetsa, albatta,
boshpana va yemak berishlarini aytdilar. Shayxning ismini
surishtirganda, “Shayx Ismoil al-Qasriy” deb javob berdilar.

U bu shayx haqida eshitmagan, uning azamatidan bexabar edi. Ammo kecha jalada qolib, ust-boshi jiqqa hoʻl
boʻlgan, Zurfulga yetganda butun vujudi isitmada kuyar,
koʻzlari bezovta yonardi. Shu sababdan Shayx Qasriy xonaqosida Mahbubi Habibning oʻzi shifo bermagunicha boshpana topmasdan boshqa iloji yoʻq edi. U madorsiz oyoqlarini zo'rg'a bosib, Zurfulning qibla tarafidagi xilvat
goʻshada oʻrnashgan xonaqohga yetdi.

Xonaqoh oldida ikkilangandek biroz turib qoldi.
Eshikni bir koʻziga dogʻ tushgan oʻrta yashar murid ochdi.

U xotirjam soʻradi:

— Bu dargohga bosh birlan keldingmi, oyoq birlan?

Ahmad javob qildi:

— Sidq-u safo birlan!

Murid soʻradi:

— Kimning boʻyini tilab kelding?

Ahmad javob qildi:

— Mehr-u vafo boʻyini!

Murid so'radi:

— Tak'ya seni istadimi yoki sen tak'yani?

Ahmad aytdi:

— Tak'ya meni chorladi, men esa sohibi tak'yani tilayman.


www.ziyouz.com kurubxonasi

Murid so'radi:

— Bu tak'yaga ne ahd bilan kirursan?

Ahmad aytdi:

— Avvalo, hurmat ila kirmoq, keyin izzat bilan oʻtirmoq, soʻng hojat aytmoq va nihoyat xizmat qilmoq mening
ahdimdur!

Murid ortiq savol bermadi, zero u Ahmadning holini
sezgan edi. Darrov qoʻltigʻidan olib, ichkariga boshladi.
Ahmad xonaqohga oʻng oyoqni bosib kirishni, kirgach —
duo oʻqishni shu ahvolda ham unutmadi.

Murid Ahmadga xonaqoh hovlisidagi keng supada joy
hozirlab berdi. Soʻng murid anor sharbati toʻldirilgan
shohkosani bemor toʻshagi yoniga keltirib qoʻyarkan, bu
ichimlik isitmani bosishini uqtirdi va burchakdagi hujraga
kirib ketish oldidan:

— Ollohi karim oʻzi shifo bergay, musofir! -— dedi.

Ahmad anor sharbatini icharkan, sukunat quchgan
xonaqoh hovlisini koʻzdan kechirdi. Hovli oʻrtasida buloq
qaynab turardi. Aslida mana shu buloq tufayli xonaqoh
oʻrni shu joydan tayinlangan boʻlsa, ajabmas. Buloq toshhovuzga borib quyilar, hovuz tegrasi yam-yashil shamshodlar bilan o'ralgan. Hovli burchaklarida esa ulkan chinorlar
shovillab turardi. Mana shu shamshodlar-u chinorlarning
koʻngilga farogʻat bagʻishlovchi kuyi ta'sirida bemor koʻzi
yumilib qolganini sezmadi.

U tushida oʻzini yonayotgan qamishzor ichida koʻrdi. U
yongʻin ta'qibidan qochar, ammo oʻt uni izma-iz quvar,
olov tili oyoqlarini kuydirib yalar, vujudiga chirmashardi.
Tegrasida qushlar patirlab osmon-u falakka koʻtarilishar,
ohular-u arslonlar bir-birlariga hamroh, oʻqdek uchib borishar — ammo uning uchishga qanoti, chopishga quvvati,
imdod etmakka majoli yoʻq edi.

Toʻsatdan u shovillab oqayotgan ulkan daryo boʻyiga
chiqib qoldi. Daryo shovillashi, sohildagi qamishlarning
sokin shovqini qarshisida turar ekan, yuragini allaqanday
sehrgar kuy chulgʻay boshlaganini sezdi. U qoʻllarini oldinga choʻzgancha bu sehrgar kuy qa'riga — daryoga kirib
boraverdi. Toʻsatdan kimdir ismini olib chaqirganini eshitdi-yu, yalt etib orqasiga qaradi. Oʻsha zahoti uyg'onib
ketdi.

Xonaqoh oqshom ogʻushida edi. Ahmad yotgan supa
qarshisidagi maydonchada doira bilan rubobning tiniq,


www.ziyouz.com kurubxonasi

omixta jarangi yangrar, darvishlar davra olib zikr tushardilar. Buni soʻfiya ahli raqsi samo' deb atardilar.

Samo'iya, samo', raqsi samo' — kuy ostida raqsga
tushib, Olloh zikrini qilishdir. Uni Ollohga bagʻishlangan
g'azallar-u munojotlar aytib ijro etish ko'zda tutilgan.
Raqsi samo'ni vahdatga erishmoq yoʻli deb bilgan soʻfiylar
bu amalda asosiy oʻrin tutgan musiqani “g'izoi ruh” —
“ruh oziqi” deb ataganlar.

Ahli soʻfiya fikricha, samo' aytish paytida kishida bir
azim kayfiyat yuz berar ekanki, natijada yurakdagi hijob —
parda biroz koʻtarilar va qalbdagi Olloh kuy-munojotlarni
eshitishga muyassar boʻlar ekan. Samo', soʻfiylar nazarida,
darvishlarni bir necha muddat dunyo tashvishidan, g'ʻamidan uzoqlashtirib, asl maqsad — Haq visoliga yaqinlashtiruvchi vositadir.

Samo'da “Haq jamolin koʻrsatmasa zomin boʻlay”,
deydi Xoja Ahmad Yassaviy.

Samo' uygʻonishdur, deydi mavlono Jaloliddin Rumiy.

Samo' muhabbat sharbatidur, deydi Imom al-Kosoniy.

Samo' — bu ma'shuqaga xitob qilishdir, xitobni eshitgan ma'shuqa beqaror boʻlib jonlanadi, oʻzini koʻrsatmoqchi boʻladi, lekin oshiq uni koʻrishi uchun mashaqqat tortmog'i kerak.

Ammo...

“Samo'ni inkor qilmagʻil, biroq ko'p samo'
qilmagʻilkim, samo' koʻp boʻlsa, nifoq keltirur va dilni
oʻldirur”. Bu Xoja Abdulxoliq Gʻijduvoniyning hikmatlari.
Yana bu sharif zot aytganlarki:

Ey soʻfii sof, ki kuni mayli samo',
Hosil zi samo', chun nifoq astu vido'.
Yo tarki samo' kun, ki sofi gardi,
Yo on ki hayoti dili xud soz vido'.

(Mazmuni: Ey pokiza soʻfi, sen samo'ga mayl koʻrsatsang, undan faqat nifoq va nizo olajaksan. Yo samo'ni tark
qilib, toʻgʻri yoʻlni tanla, yoki dilingning tirikligi xavf
ostida qoladi).

Inkor makun samo'u maqbul nador,

Illo zi kase, ki zindadil boshad yor,
Gar nafsi tu murda nest, az shuhratu oz,
Bo savmu salom boshu digar biguzor.


www.ziyouz.com kurubxonasi

(Mazmuni: Sen samo'ni na inkor ayla, na qabul et, agar
zindadi!l (ya'ni Olloh ma'rifatiga diling ochiq boʻlsa)
boʻlsang, shunday yoʻlni tanlagil. Agar shuhrat-u shon
talabida nafsing oʻlmagan boʻlsa, yaxshisi muntazam
namoz-u roʻza ila mashgʻul boʻl, boshqa ishni qoʻy).

“Men samo'ni rad etmayman, ammo qabul ham qilmayman”. Bu Xoja Bahouddin Naqshband hikmatlari.

Ammo...

Samo'ni tan olmagan (yoki Hazrati Naqshbanddek uni
rad ham, qabul ham qilmagan) soʻfiylar, shu jumladan
qahramonimiz boʻlmish Najmiddin Kubro ham kuy yoki
qoʻshiq bilan zikr etishni rad etib, bular barchasi Haq
visoliga yetishmakka xalaqit beradi, deb qarardilar. Ular
ta'limi boʻyicha zikr tovush chiqarmasdan ya'ni xufiya ijro
etilishi kerak edi. Ular nazarida, tokim Olloh oʻz taxtini
moʻmin qalbida oʻrnatgan ekan, Olloh bilan banda oʻrtasida birdan bir vosita Qalbdir. Qalb orqali inson Ollohga
yetadi, uni taniydi. Shu sababdan Olloh ruhi bilan inson
qalbi oʻrtasida boshqa vosita ortiqchadir, deydilar va oʻz
zikrlarini xilvatda xufiya bajarardilar. Bunday zikr qilishni “xufiya”, “zikri dil”, “xabi dil” deb ataydilar.

“Zikrni til bilan emas, koʻngil bilan ayting. Xabsi nafas
(nafas olmaslikda), chidam va bir nafasda ayting, tokim
zikrning halovati koʻngilga yetsin”, deydi mavlono
Sa'diddin Koshgʻariy.

Boyazid Bistomiy zikr boshlashdan avval uyning
hamma teshiklarini berkitib oʻltirar ekan: “Ovoz eshitib,
koʻnglimga tashvish tushmasin”, — deb aytar ekan...

Raqsi samo'ning paydo boʻlishini Xoja Yassaviy hazrati
Rasulullohning Mehrojga chiqishlari bilan bogʻlaydi:

Maloyiklar yigʻlab bir kun suhbat qurdi,
Raqsi samo” urmak uchun yugrub yurdi,
Mehroj uzra haq Mustafo muni koʻrdi,
Emdi men ham raqsi samo' urgim kelur...

Boshqa bir hikmatda Xoja Ahmad raqsi samo" haqidagi
oʻzga bir rivoyatni keltiradi: Shibliy samo' payti Janobi
Mustafoni koʻrib, yigʻlab soʻradiki: “Ayo Rasul, samo'dan
malulman, betoqatman”, ya'ni bu ishdan samara bormi?
Rasululloh aytdiki: “Inshoolloh, qilgay qabul”. Shu hikoyat bahona Xoja Ahmad xitob qiladi:


www.ziyouz.com kurubxonasi

Raqsi samo' urgan oshiq oʻzin bilmas,

Behush yurar, dunyo molin qoʻlga olmas,

Yuz ming odam “Taqsir” desa, magʻrur boʻlmas,
Dunyo tefib, raqsi samo' urdi doʻstlar...

жан

Ahmad raqsi samo'ni boshqarib turgan, oppoq xirqa
kiygan nuroniy chol Shayx Ismoil Qasriy ekanini angladi.
Uning samo' davrasidan chiqib, supa tomon kelayotganini
koʻrgan Ahmad oʻrnidan turishga urindi, biroq majolsizlikdan boshi aylanib, yana toʻshakka agʻdarilib tushdi. Shayx
Qasriy xasta yigitning isitmadan qalt-qalt titrayotganini
bir muddat kuzatib turdi-da, soʻradi:

— Bu darddan qutilishni istaysanmi?

Ahmad zoʻrgʻa tilini aylantirdi:

— Hal..

Shayx Qasriy ikki qoʻli bilan Ahmadning qoʻltigʻidan
ko'tarib samo' davrasiga olib kirdi va bir necha bor charx
aylantirgach, xonaqoh devoriga tayab qoʻydi. Ahmadning
boshi gir-gir aylanardi. U “Hozir... mana hozir agʻdarilib
tushaman”, deb qoʻrqar va vujudidagi bor kuchini kuragiga toʻplab devorga tayanib turardi. Baribir oʻzidan ketib
qolganini sezmay qoldi. Koʻzini ochganda, oʻz toʻshagida
yotar, xastalikdan alomat ham qolmagan, onadan qayta
tugʻilgandek soppa-sogʻ edi. Koʻnglida Shayx Qasriyga irodat paydo boʻldi.

Tongda shayx huzuriga kirib, uning itoatiga kirmoqqa
ijozat tiladi. Bir necha oy ustozi panohida suluk bilan
mashg'ul boʻldi. Ammo juma oqshomlari bo'ladigan samo”
paytida oʻz hujrasiga kirib ketardi. Bu boshqa as'hoblarga
ma'qul kelmadi shekilli, bir kun shayxga shikoyat qilishib,
“Yangi shogirdingiz zikr aytishda sizga mutobaat qiladi,
samo'da boʻlishni istamaydi”, — deyishdi. Keksa shayx
ularning bu shikoyatini eshitarkan, biror ranjish alomati
zohir etmadi. U oʻzidan javob kutib turgan as'hoblaridan
so'radi:

— Tariqat Olloh taoloni tanish ilmidur, deb sizga
oʻrgatganim chinmu?

— Chin! — deyishdi baravariga as'hoblar.

— Boʻlmasa, soʻzimni quvvai hofizangizga yaxshilab
quyib olingiz: Olloh taoloni kim qanday tanisa, kim qan

www.ziyouz.com kurubxonasi

day yoʻl tutsa, uning inon-ixtiyoridur. Men uni samo'da
ishtirok qilishga ko'ʻ'ndirishim, hatto, majburlashim
mumkin. Illo, u mening itoatimdadur. Ammo har ikki yoʻl
ham zolimlikdur, zolimlik esa tariqatga mutlaq yot
narsadur...

As'hoblar jim chiqib ketdilar. Shayx Qasriy oʻyga botdi. Koshki bular yosh shogirdining azamatidan ogoh
boʻlsalar! Oʻsha xasta yotgan Ahmadni qoʻltigʻidan koʻtarib
samo' davrasiga olib kirgan kechasi Shayx Qasriy tonggacha
koʻz yumolmaganini ular biladilarmi?! Hozir ham ba'zan
koʻzlari Ahmadning koʻzlariga toʻqnashsa, xonaqohga
sig'may qolgandek, bir gʻalati ahvolga tushishidan ular
xabardormi? Shayx Qasriy kun kelib Ahmadning bu
roʻzg'or muqtadosi boʻlishini aytsa, ular ishonarmikanlar?

Vaqt oʻtib shayxning yangi muridiga boʻlgan mehri
bejiz emasligini ahli as'hob ham angladi. Illo Ahmadning
azamati kundan kun ortib borayotganini ular ham koʻrib
turardilar. Bir kuni tonggacha choʻzilgan majlisda oʻziga
xos voqea yuz berdi. As'hoblar kimdan kim murshid bilan
solik oʻrtasida kechgan eng hikmatli savol-javobni aytib
berish bobida bahs qildilar. Ana shunda Ahmad sulukdagi
tarbiyati Sultonal orifin ruhoniyatidan boʻlmish Shayx
Abulhasan Haraqoniy bilan uning bir as'hobi oʻrtasida
boʻlgan suhbatni hikoya qilib berib, hammani lol etdi:

“Shayx Abulhasan Haraqoniy bir kun as'hobidan
soʻradikim: “Barcha narsadan yaxshi narsa nimadur?”
As'hobi aytdikim: “Oʻzingiz ayting”. Shayx aytdikim: “Ul
koʻngildurkim, unda Ollohning yodidan o'zga narsa
boʻlmasa”.

As'hob undan yana “Soʻfiy kimdur?” deb soʻradi.

U aytdiki: “Kishi muraqqa” va sajjoda bilan soʻfiy
boʻlmagʻay va rusum-u odat bilan ham soʻfiy boʻlmagʻay.
Soʻfiy bir kundurki, quyoshga ehtiyoji boʻlmagʻay va bir
kechadurki, oyga ehtiyoji boʻlmagʻay va bir yoʻqlikdurki,
borliqqa ehtiyoji boʻlmagʻay”.

As'hob soʻradikim: “Kishi nedan bilgayki, uygʻoqdur?”

Shayx dedi: “Andin bilsa boʻlurkim, chun Haqni yod
qilsa, farqidan qadamigʻacha xabardor boʻlgʻay, illo,
uyg'oq bo'lg'ay”.

Yana soʻrdilarki: “Sidq nedur?”

Dedikim: “Sidq uldurki, koʻngil soʻz aytgʻay, ya'ni
koʻngildagi soʻz aytilsa sidqdur”.


www.ziyouz.com kurubxonasi

Yana so'radilarki: “Ixlos nedur?”

Javob qildikim: “Tangri uchun har ne qilsang, oʻsha
ixlosdur va xalq uchun har ne qilsang riyodur”.

Undan soʻradilarkim: “Fano va baqoda soʻz aytmoq
kimga muyassar boʻlgʻay?”

Dedi: “Ul kishigaki, uni osmondan bir ingichka ipak ip
bilan ossalar va binolarni, daraxtlarni qoʻporadigan va
daryolarni anboshta qiladigan kuchli boʻron boʻlsa ham,
oʻsha kishini tebrata olmagʻay...”

Yana aytibdurkim: “Shunday bir anduh tilangkim, koʻz
suvi hosil boʻlsin, illo Tangri yigʻlaganlarni suyar”.

Yana aytibdurkim: “Kishi Qur'on oʻqisa-yu g'ayrni
tilasa, undan surud etib Haqni tilagani yaxshiroqdur”.

As'hob so'radikim: “Rasul vorisi kimdur?”

Shayx aytdikim: “Rasul vorisi uldurki, aning fe'lig'a
iqtido qilgʻay. Ul kishi emaski, qogʻoz yuzin qaro qilg'ay”.

As'hob aytdikim: “Shibliy deb turki, tilaymanki,
tilamagayman”.

Shayx izoh qildikim: “Bu ham tilamakdur. Mana qirq
yildurki, bir vaqtda men va Tangri koʻnglumga boqar va
oʻzidan oʻzga koʻrmas. Qirq yildurkim, nafsim bir ichguga
sovuq suv va achchiq mastoba tilar. Hanuz anga bermaydurmen”.

Yana nasihat qilibdurkim: “Ulamo va ibod dunyoda
ko'pdur, sen andin boʻlmoq keraksenki, kunduzni
kechagʻacha, kechani kunduzgʻacha kelturgaysen.
Shundoqki, Haq quvongay”.

Yana aytibdurkim: “Yorug'roq koʻngul uldurki, anda
xalq boʻlmagʻay va ishingning yaxshirogʻi uldurki, anda
maxluq andishasi boʻlmagʻay va halol ne'mat uldurki, kasbing bila boʻlg'ay va rafiqlaring yaxshirogʻi uldurki,
zindagonligi Haq bila boʻlgʻay”.

Mana shunday qizgʻin majlislar-u kecha-kunduzlik riyozat bilan kunlar, oylar va yillar oʻtdi. Vaqt oʻtgan sayin
Ahmad ortiq bu dargohda u topadigan ilm qolmaganini
sezar, ammo irodatdan chiqmoqqa imkon topolmasdi.
Uning bu ahvolidan Shayx Ismoil yaxshi xabardor edi. Bir
kuni u as'hoblarini jamlab, Ahmadni qoshiga chorlatdi.
Hujraga kirib choʻkkalashi bilan shayx gʻamgin shivirladi:

— Sen ilmi botindan xabardor boʻlding, ilmi zohiring
ersa, mendan-da ziyoda boʻldi. Sen endi xirqayi irodatni
kiyishga loyiqsan. — Shayx oʻrnidan turganini ko'rib,


www.ziyouz.com kurubxonasi

Ahmad ham qoʻzgʻaldi. Ustozi tokchada turgan xirqayi irodatni oldi va Ahmadga kiydirdi. Oʻrniga qaytib oʻtirarkan
yana oʻshanday gʻamgin shivirladi:

— Endi oʻrningdan qoʻzgʻalu Shayx Ammor huzuriga
shoshil. U seni kutmoqda.

Ahmad hayratdan qotib qoldi. Ichidagi yashirin bu dargohni tark etish istagi bir lahzada qaygadir chekindi,
ustoziga boʻlgan shafqat tuygʻulari junbushga keldi.

— Yoʻq, yoʻq, Ahmad, men sening shafqatingga zor
emasman. Qoʻzgʻal-da, yoʻlga tush. Bu mening amri ma'rufimdir, — dedi shayx Qasriy qat'iyat bilan.

Ahmad otlanib shayx Ammor Yosir al-Bidlisiy huzuriga
bordi, uning xizmatiga kirdi. Ammo vaqt oʻtib, koʻnglida
“Bu dargohda ham men oladigan ilm qolmadi”, deb da'vo
qildi. Karomatining qudrati bilan shogirdining koʻnglidan
kechgan gapdan xabar topgan Shayx Ammor uni qoshiga
chaqirib, Misrga — Shayx Roʻzbehoni Kabir huzuriga borishga amri ma'ruf qildi.

— Shayx Roʻzbehon az-Vazzan al-Misriy bilan bir paytlar hazrati Shayx Soʻhravardiy qoʻlida barobar ta'lim
olganmiz, — dedi Shayx Ammor Ahmadni yoʻlga otlantirarkan. — U Misrga, bizda Shayx al-Qasriy ikkovlon Fors
mulkiga qaytdik. Shoshil-da, ul sultonul ulamo va qudvai
ushshoq huzuriga yet, illo, u koʻnglingdagi xastalikni
mushti bilan boshingdan chiqargay...

Ahmad bu soʻzlarni eshitar ekan, Misrdan qaytish
arafasida Shayx Roʻzbehoni Kabir qilgan karomatni esladi:
“Ko'p yoʻllar yurgaysan, koʻp manzillarda boʻlgaysan,
ammo oqibat bu yoʻllarning bari seni mening dargohimga
olib qaytgaydir”.

Va xayolan koʻz oʻngida naqshin darvozaning yon
tabaqasi ochilib, bir qizaloq ichkaridan moʻraladi. Ahmad
bir juft quralay ko'zlarni koʻrdi...

Bu oʻrinda xirqa xususida qisqacha soʻzlab oʻtsak.
Tasavvufga oid lugʻatlarda xirqaga “yamoqli libos”, “turli
matolar parchalari bir-biriga ulanib tikilgan libos”,
“darveshlarning zikr qilish paytida kiyiladigan kiyimidir”,
deb ta'rif beriladi.

Husayn Voiz Koshifiy yozadi: “Bilginkim, darveshlar
shiori marka' va xirqa kiymoqlur.

Agar soʻrasalarkim: “Xirqaning ma'nisi nima?”
Aytginki: “Lugʻat jihatidan xirqa deb toʻn yoki jomaning
bir parchasini ayturlar va istiloh etib, faqr ahli kiyadigan


www.ziyouz.com kurubxonasi

yamog'ʻi bor libosni ham shunday ataydilar va ularning
aksari liboslari eski, yamoqdor boʻlib, ularni xirqa deydilar.

Agar soʻrasalarki, xirqani nimadan oldilar: aytginkm,
“xarak”dan va “xarak” ma'nosi “pora-pora qilmoq” erur.
Yana aytadilarki, bu nom “xarak”dan olingan va u “biyobon”dirki, libos egasi ishqning hududsiz dashtini va mujohidat biyobonini riyozat qadami birla oʻtib boradigan
yoʻlchidir. Yana aytadilarki, “xirk”dan olingandir va bu
saxovatli mard kishi demakdir”.

Biror murid muayyan bosqichni oʻtab boʻlgach va hozirlik to'xtamidan keyin tariqatga doxil yoki shayxga loyiq
koʻrilsa, xonaqohda oʻtkazilgan marosimda unga xirqa kiydirilgan. Xirqalarning bir necha xili mavjud boʻlgan.
Chunonchi:

1. Xirqai tavba. Gunohlaridan tavba etgan va nafsiga
hokim boʻlmoqni azm etgan toliblarga kiydirilgan. Ammo
bunday xirqa kiygan tolib hali pirga mansub sanalmagan.

2. Xirqai irodat — muridlik xirqasidir. Bu xirqani kiygan tolib murid sanalib, sulukka mansub hisoblangan.

3. Xirqai tabarruk — faxriy xirqa sanalib, muayyan
shayxdan xirqai irodatni kiygan boshqa bir shayxdan xirqai
tabarrukni qabul qilishi mumkin boʻlgan.

4. Xirqai valoyat — muridlari benazir boʻlgan pirlar
kiygan xirqa. "

Xirqaning rangi qora, moviy va oq boʻlgan. Tariqatga
yangi kirganlar qora, muayyan bir darajaga erishganlar
moviy, sulukni tamomlaganlar oq xirqa kiyishgan
(Sayfiddin Boxarziy, “Avrod ul-ahbob”).

Bizning qahramonimizga xirqai tavbani Bobo Faraj,
xirqai irodatni Shayx Ismoil Qasriy kiydirganini bildik.
Xirqai tabarrukni kimdan qabul qilganini esa voqealar
rivojidan bilib olasiz.

u

Ahmad yoʻlga tushib, toʻrt oy deganda Misrga yetdi.
Uzoq yoʻl bosib, koʻp mashaqqat chekkan yigit yoʻl changini qoqa-qoqa Shayx Roʻzbehon xonaqosi ostonasiga yetganda nechanchi marta Shayx Ammorning “koʻnglingdagi
xastaligingni mushti bilan boshingdan daf etgay”, deganini
eslab toʻxtab qoldi. Baribir bu gal ham bu gapning
mag'zini chaqolmadi.


www.ziyouz.com kurubxonasi

Ammo bilimga tashnalik g'oliblik qildi, u “Yo bismilloh!” deya ostona hatlab ichkari kirdi. Shuncha vaqt
oʻtsayam, xonaqoh oʻzgarmagan, hayot bir maromda
davom etardi. Muridlar hujralarda muroqaba' bilan band.
Atrof suv quygandek tinch. Ahmad bir chekkada kitob
varaqlab o'tirgan muriddan Shayx Roʻzbehonni surishtirdi.
Murid:

— Shayxi Kabir vuzu qilgʻali tashqari chiqib turlar, —
dedi va shayx vuzu qilayotgan tomonni koʻrsatgandek,
boshi bilan xonaqoh burchagidagi naqshinkor eshikni
koʻrsatdi. Ahmad borib eshikni ochsa, u moʻjaz bir
bogʻchaga chiqar ekan. Bogʻcha oʻrtasidagi kichkina hovuz
yuzida aks etgan quyosh yogʻdusi uning koʻzlarini
qamashtirib qoʻydi. U oʻzini soyaga olib, bogʻchani
koʻzdan kechira boshladi. Nihoyat, bir panada tahorat olayotgan qariyani koʻrdi. Bir necha yil avval koʻrgan Shayx
Roʻzbehon mana shu qiltiriq va zaif chol ekanligiga dastlab
ishongisi kelmadi. Ammo hovlida boshqa hech kim koʻrinmasdi. Nihoyat diqqat bilan qarab oʻsha ilk uchrashuvda
xotirasida qolgan tanish alomatlarni ko'rgandek boʻldi.
Ha, chol u shuncha yoʻllar va yillar izlab kelgan shayx
Ro'zbehon edi.

U shayxni kutar ekan, uning tahorat olishini kuzatib
hayratga tushdi. Chol juda oz suv bilan vuzu qilar ediki,
Ahmadning koʻnglidan “Bu shervai joiz emas-ku!”
degan oʻy oʻtdi. Hatto, fikrida inkor zohir boʻlib, ortiga
qaytish fikri tugʻildi. Ammo oʻrnidan qoʻzgʻalmadi, qandaydir ogʻir bir kuch uni qimirlashga yoʻl bermadi.

Shu payt keksa shayx vuzuni tamom qilib, o'rnidan
turdi va shoshmasdan unga yaqinlashib keldi-da, toʻsatdan
ikki hoʻl qo'lini Ahmad yuziga silkidi. Suv tomchilari
salom berishga hozirlangan yigitning yuzini kuydirgandek
boʻldi, koʻngli birdan behud boʻldi. Ammo shayx indamay
xonaqohga kirib ketganini ko'rib, unga ergashishga majbur
boʻldi. Ergashdi emas, boyagina uni mixlagandek qimirlashga imkon bermagan kuch, uni shayx ortidan ergashishga majbur qildi, bu kuchga monelik qilishga imkonsiz —
koʻngli behud edi.

Shayx oʻz hujrasiga kirgach ham Ahmadga qayrilib
qaramadi, indamay shukri vuzu — namoz bilan mashgʻul
boʻldi. Ahmad esa poygakda turgancha, uning turishini,


www.ziyouz.com kurubxonasi

unga salom-u ta'zim bajo keltirishni istab muntazir turib
qoldi. Shu joyda oʻtirarkan, birdan oʻzdan gʻoyib boʻldi.

U qiyomati qoyimni koʻrdi. Quyosh oʻralib qolgan...
Yulduzlar oʻz falaklaridan toʻkilgan. Osmon yer ustidan
sidirib olingan. Oʻz oʻrnidan jildirilgan togʻlar nursiz
boʻshliqda bulutlar kabi suzib yuribdi. Doʻzax oʻti lovillab
yonar, maxluqlar odamlarni tutib, bu oʻtga tashlaydilar...

Uzoqda bir tepa koʻrdi. Tepaning ustida bir odam hassaga tayanib turar... Maxluqlar tutib olgan odamlar tepada turgan odamni koʻrsatib: “Men anga mutaallaqdurman”, — desalar ularni otashga otmas edilar...

Nogoh uni tutdilar, qoʻllarini buradilar, oyoqlariga
tushov soldilar. U qoʻrqib ketdi, yigʻladi, yolvordi. Quloq
solmay oʻt tomon sudrab ketdilar. Birdan tepada turgan
odamni koʻrsatib jon-jahdi bilan baqirdi: “Men anga
mutaallaqdurman!”

Qoʻllarini boʻshatdilar, oyoqlarini tushovdan xalos
etdilar. U, qoʻrquv soʻnmagan vujudi qalt-qalt titrab, tepaga qarab oʻrladi. Yaqin borib koʻrdiki, ul odam Shayx
Roʻzbehon ekan. O'zini uning oyogʻi ostiga tashladi,
oyoqlariga boshini qoʻydi. Shu payt shayx qoʻlini koʻtarib,
uning boʻyniga bir musht tushirdi. Shunday quvvat bilan
urdiki, yigit yuz tuban agʻdarilib tushdi. Ahmad Shayx
Ammor soʻzini esladi: “xastaligingni musht ila boshingdan
daf qilgʻay!” Boshini koʻtararkan, shayxning soʻzini eshitdi: “Illo, Haq ahligʻa inkor qilma!”

Ahmad yana oʻzdan gʻoyib boʻldi.

Shayx namozni tugatib, salomini berayotgani qulogʻiga
kirdi-yu, oʻziga qaytdi. Qariyaning oʻrnidan turganini
koʻrib, salom berdi va oʻzini uning oyogʻi ostiga tashladi,
gʻoyibdagi voqea takrorlandi. Shayx oʻzining zaif gavdasiga mos kelmagan kuch bilan uning boʻyniga bir musht
tushirdi-da, soʻz qotdi:

— Illo, Haq ahligʻa inkor qilma!

Shundan soʻng, shayx oʻz yoniga o'tqazib, ancha vaqt
gap boshlamay, uni kuzatdi. Shu payt Ahmad sezdiki,
shayx uni tasorif qilmoqchi va boyagi g'alabasini yana
kuchaytirmoqchi. Bu gal Ahmad botinini mahkam tutdi.
Buni sezgan shayx oʻz amalini yana ham kuchaytirdi.
Ahmadning vujudi qora terga botdi, peshanasidan oqayotgan ter koʻzlarini achishtirdi, ammo boyagidek ta'sirlanmadi. Shayx amalini toʻxtatib, ogʻiz ochdi:


www.ziyouz.com kurubxonasi

— Boya mening ustingdan gʻalaba qilganim sening
nohaqliging tufaylidur. Nohaqni Olloh qoʻllamaydi. —
Shayx Ro'ʻzbehon yuzida tabassum jilvalandi. —
Esingdamu, ilmga tashnaliging oʻzingni anglamoq ishtiyoqidandur, deganim. Bu yergayam meni emas, oʻzingni izlab
kelding. Illo, men senman, aksincha emas. Aksincha
boʻlganida sen shuncha yoʻl bosib mening dargohimga kelmas eding. Men sening ruhingman, sen esa mening
vujudimsan. Bu yerdan qaytganingda, ruhing ham, vujuding ham Haq bila bo'lg'ay...

Ahmad uzoq yillar sidqidillik bilan Shayx Roʻzbehon
xizmatini qildi. Kunlarni oylarga, yillarga ulab botiniy
ilmlar bilan mashgʻul boʻldi, xizmat davomida bir necha
marta chillada o'tirdi.

Valiylik maqomi baland, har bir inson koʻngil oynasida
yalt etgan da'vo-yu tilakdan xabardor Shayx Ro'zbehon
muddat oʻtib, Ahmad koʻnglida unga notanish bir tilak,
noayon bir tuygʻu sahrodagi sarob yangligʻ goh paydo
boʻlib, goh qaytadan yana paydo boʻlishi uchun g'oyib
boʻlayotganini seza boshladi.

Ahmad koʻnglidagi oʻzgarishlar sababi bir qiz edi.
Uning quralay koʻzlari edi. Ahmad ismini bilmagan qiz
chehrasini unutishga urinar, ammo qancha urinmasin, bu
chehra kun oʻtgan sayin xiralashish oʻrniga go'zallashib
borardi.

U har gal eslasa naqshin darvozaning yon tabaqasi
ochilib, Ahmad bir juft quralay ko'zlarni koʻradi.

Ha, bu qiz oʻsha necha yillar burun koʻrgan qizaloq edi.
Atirgul gʻunchasi ochilib, tengsiz husn kasb etgan edi. U
halovatini yoʻqotdi. Kechalari borliq jimjitlik va zulmat
chodiriga oʻrangan chogʻida Ahmad xonaqohdan chiqib,
oʻsha hovli tomonlarga tikiladi va har gal chekkadagi
darichada ojizgina bir shu'la miltirab turganini koʻradi.
Yana esiga oʻsha quralay koʻzlar tushib, yuragi choʻgʻ
tekkanday “jaz” etadi. Quralay koʻzli qiz otasi darsxonasida ta'lim olgan, padariga tegishli koʻp risolalarni oqqa
koʻchiruvchi husnixatli muslima edi. Soʻnggi paytlarda
Ahmad bu risolalarning mazmuniga emas, bir ipga tizilgandek bejirim xat san'atiga tikilib mahliyo boʻladi. Bu husnixat egasini yana bir koʻrmoq, uning quralay koʻzlari nuriga qizigan yuragini tutib, bir lahzagina koʻngil iztiroblarini unutmoq nasib bo`lurmi, yoʻqmi?..


www.ziyouz.com kurubxonasi

Ahmad beadoq tunlarni, iztirobli kunlarni va yolgʻizliklarni goh Olloh taolo ishqi, goh quralay koʻzli qiz dardini
chekib qisqartirar, vujudini ikki oʻt ichida yoqardi. U
qayerga borsa, oʻzi bilan olib yuradigan kitobi — Xoja
Shams Abdulloh Ansoriyning “Munojot”ini qayta-qayta
varaqlaydi, oʻz koʻnglini foniy dunyo muhabbatidan forigʻ
etib, uni oliy ishq sharori bilan toʻldirishga urinadi,
injudek bebaho misralarni pichirlab oʻqiydi:

Ey aziz, ayt, kim bilur, ishq ne, oshiq kim erur? Ul bu
yoʻldagi mard erur, dili, toʻla dard erur...

Oshiq ersa qoʻrqmas boʻlur, xavf-xatarni bilmas boʻlur!

Odamiy ishq xorlik erur, na nomi bor, na nangi bor, na
sulhi bor, na jangi bor.

Ishq dard erur, davosi yoʻq va ishq ishin da'vosi yoʻq.
Ishq boshida ko'pdur balo va balo yetsa agar, hech qilmagʻay raddi balo.

Oshiq ham oʻt, ham suv erur, ham zulmatu ham nur
erur.

Ishq osudalik boisidur, ishq xaroblik joizidur...

Oshiq oldida yuz xatar, yoʻlida ming bir balo. Bu
yoʻlda Ya'qub yigʻlar, Majnun qilar vovoylo, yo hamdardi yoʻq soʻzlar borar, yo qonolud koʻzlar borar...

Oshiq dili gʻashsiz erur, siynasida shavq-u surur.

Oshiq dili sher yashagan goʻsha erur, jonidan toʻygan
odam ul goʻshaga qoʻrqmay kirur. Ishq dardini naql etmoq
xatodur, muhabbatdan shikoyat noravodur...

Kimki ishqdan nur ipini toʻqidi, aytginkim, saodat kitobin oʻqidi...

Shayx Roʻzbehon uning holatini angladi. Bu foniy
muhabbat gʻofillik ekanini, “har nimarsaki, bevafodur, —
muhabbat qoʻyishga noravodur”, — deb aytmoqchi boʻldi,
ammo niyatidan qaytdi. Illo, Shayxulrais aytganidek,
insoniy muhabbat — goʻzal chehrani ezgulik yoʻlida ma'naviy tuygʻu bilan sevishdirki, bu kamolotga intilishning
bir bosqichidir.

Ahmadni huzuriga chorlagan Shayx Roʻzbehon xayolga
botgancha, tasbeh oʻgirib oʻtirardi. Ahmadning salomini
eshitib, alik oldi va bir muddat shogirdiga tikilib qoldi.
Ahmad boshini egib oʻtiraverdi. Oʻrtada choʻkkan jimlik
uzoq choʻzildi. Nihoyat, shayx so'nggi tasbeh donasini
sanoqdan oʻtkazdi-yu, gap boshladi:

— Mening bir qizim borkim, yaqinda u balogʻatga yetdi
va men uni sening nikohingga kiritmoqchiman.


www.ziyouz.com kurubxonasi

Ahmadning ichida bir nima yalt etib yongandek, уш)иdidan mador ketgandek boʻlib, nima deb javob berishni,
aniqrogʻi qanday tarzda gap boshlashni bilmadi.

— Menda mol-u dunyodan hech nimarsa yoʻqdur, bor
narsalarimni oʻzlari koʻrib turibdilar, — dedi u birozdan
soʻng boshini koʻtarolmay.

— Sening sarmoyang koʻnglingdur! — dedi Shayx
Roʻzbehon Kabir va shogirdi ruhini Olloh taoloning oʻzi
muqarrar etganligini aytib, undan rizolik tiladi. Ahmad
qizarib-boʻzarib rozi ekanini aytdi.

Oradan koʻp oʻtmay nikoh oʻqildi. Ahmad shu paytgacha ismini bilmagan ammo vaslini izlagan qizga yetishdi.
U nikoh kechasi ilk daf'a qoʻlini ushlashga musharraf
boʻlgan bu ojiza unga ikki oʻgʻil tugʻib berishini, ammo
ularning yigitlik ayyomini koʻrmay juda erta olamdan
oʻtishini bilmas, koʻngli aldoqchi dunyodagi yor ishqi bilan
munavvar va masrur edi...

Shayx Roʻzbehon qizini Ahmadga uzatgandan soʻng
nima uchundir shogirdini boshqa muridlarga nisbatan qattiq tutdi. Ahmad esa bunday munosabatni oʻziga boʻlgan
ayricha mehr alomati deb bildi. Shu sababdanmi, u shayx
nima ishga buyurmasin, bosh tortmay ado etdi. Kechasi esa
shayxdan ilmi asrorning eng murakkab unsurlarini oʻrgandi. Yil o'tmay farzandlik boʻldi — xotini oʻgʻil tugʻib berdi.

Ammo kunlar oʻtgani vaqt oʻtgani emas, umr oʻtgani
ekan. Shayx Roʻzbehon oʻz umri nihoyasiga yetayotganini
angladi. U oʻsha soʻnggi nafas oni yaqinlashayotganini
sezar, shu sababdan boʻlsa kerak, shogirdlarini riyozat
bilan koʻproq va qunt bilan shugʻullanishga da'vat qilar
edi. Shayx bir majlisda Ahmadni imtihondan oʻtkazdi —
shariat qonunlari, hadis talqinlari, ilmi nujum va ilmi tibga
doir muammolarga ulab tasavvuf hikmatiga oid savollarni
ketma-ket beraverdi. Ayniqsa, ustoz soʻfiylar aqidasiga
muvofiq ma'naviyat, ma'rifatning uch bosqichi: ilmulyaqin, aynul-yaqin, haqqul-yaqinga doir har bir unsurni
qattiq surishtirdi. Illo, shayxning nazarida bu uch bosqich
soʻfiylikning asosi edi. Agar ilmul-yaqinda odam ma'lumni
aqliy dalil, hujjat keltirish bilan darak etsa, aynul-yaqin
holatida bilib olingan, isbotlangan ma'lumni mushohada
etadi va nihoyat uchinchi holat: haqqul-yaqinda haqiqatni
dark etishga yetadi. Xususan “haqqul-yaqin” holati oriflar
holatidir. Mana shu holatdan kelib chiqib aytish mumkin

www.ziyouz.com kurubxonasi

ki, orif qalbining ma'rifati va u orqali ilohiy nur manbayining beqiyos goʻzalligini idrok etishga faqat qalb va
ruh qodirdir; aqliy mushohada, mantiqiy bilish yoʻli bunga
qobil emas. Bu holatga yetishish talabi tariqatga qadam
qoʻygan odam uchun birinchi va eng jiddiy mushkulot ham
edi, chunki aql-u hush qudrati yetmaydigan narsaga koʻngil
mayli bilan erishish — ruhiy irodani qaytadan qurish,
oʻzini oʻz vijdoni oldida javobgar hisoblab, qattiq nazorat
ostiga olish, dunyodagi nafsni azoblovchi va yoʻldan
ozdiruvchi koʻp xohish-istaklardan voz kechish demakdir.
“Faqirnoma” risolasida Xoja Ahmad Yassaviy tilidan aytiladi: “Va yana soʻfi “Ilmul-yaqin” va “aynul-yaqin” maqomini tobkay va agar sir koʻzi birlan yuqori boqsa, Arshni
koʻrgay va agar quyi boqsa, yetti tabaqai zaminni...
koʻrgay va hech hijob boʻlmagʻay. Va agar “haqqul-yaqin”
koʻzi birlan boqsa maxluqot va masnu'otdin kechib, bechun
va bechuna Haqni koʻrgay va ma'rifatda barcha kavnayni
olamini koʻrgay, taniq turur beshak va beshubha”.

Hamma savollarga toʻgʻri javob bergan Ahmad majlis
oxirida xuddi ertadan kechgacha hammollik qilgandek,
qoʻl-oyoqlari zirqirab ogʻriyotganini sezdi: illo, onadan
tugʻilganidan buyon hali hech kim uni bundoq og'ir imtihon qilmagan edi.

Shogirdining javoblaridan mamnun boʻlgan Shayx
Roʻzbehonning chehrasida sezilar-sezilmas tabassum zohir
boʻldi. Nihoyat, so'nggi savoliga javob olgach, u yoshiga va
zaif jussasiga xos boʻlmagan gʻayrat bilan oʻrnidan sakrab
turdi-da, yosh yigit boshiga engashib peshanasidan oʻpdi va
oshiqib-toshiqib gapirdi:

— Ikki olam sarvariga hamd-u shukronakim, ilmi
iymon, ilmi zohiru ilmi botinda barkamolsan! Bizning
xirqamizni kiyishga munosibsan! Endi sen Najmiddin —
islom osmonida porlagan yangi yulduzsan! — Shayx shunday degach, yana oʻz o'rnini egalladi va birdan hech nima
sodir bo'lmagandek, odatdagi shivirlab gapirishiga oʻtdi:

— Ammo umidimiz ulkim, sen erta tongda yana Fors
mulkiga qaytgʻaysan va yana Shayx Ammor ilkini
tutgʻaysan, toki seni bizning dargohimizga yoʻllagan ustozing senga amri ma'rufimizni aytadi...

Oʻsha majlisda shayx Roʻzbehon tanidagi xirqani
chiqarib Najmiddin laqabiga erishgan Ahmadga kiydirdi.
Najmiddin xirqai tabarruk egasi boʻldi.

Tong otishi bilan qoʻynida Shayx Roʻzbehonning Shayx


www.ziyouz.com kurubxonasi

Ammorga bitgan maktubini yashirgan Najmiddin bir yashar
bolasini koʻtarib olgan xotini bilan Bagʻdod tomonga
ketayotgan karvonga qoʻshildi, Bagʻdodda boshqa karvonga qo'shilib Sherozga yetdilar. Misrni tark etayotganda
emaklab yuradigan oʻgʻli manzilga yetganda, ota-onasining
koʻzini quvnatib, qadam tashlaydigan bo'lib qolgan edi.
Vaqt emas, umr oʻtardi...

Ana shu qaytishda, karvon toʻxtaydigan manzillarning
birida Najmiddin Hazrati Rasulullohni tush koʻrdi. Tushida
u Rasulullohdan oʻziga kuniyat baxshida etishni tiladi.
Janobi Rasululloh: “Kuniyating Abuljanobdir”, — dedilar.

U: “Bu juda yengil va qisqa kuniyat-ku?!” — dedi.

Shunda Rasululloh aytdilarki: “Ammo shiddatlidur!”

ж жи

Shayx Ammor unga xonaqohdan peshvoz chiqib keldi.
Ular quchoqlashib, bir-birlarini qayta-qayta bag£ʻirlariga
bosib, uzoq turib qolishdi: xushsurat, mahzun ko'zlari
quvongan murid va xira tortgan, ammo dardga toʻla .
koʻzlari yoshlangan murshid...

Shayx Ammor Najmiddinni izzat-ikrom bilan xonaqohga
boshladi, xizmatini oʻtab yurgan muridlari bilan tanishtirdi. Oʻtirar-oʻtirmas Najmiddin Shayx Roʻzbehon maktubini ehtirom bilan egasiga topshirdi. Maktubni olgan shayx
muhrni buzib, qogʻozni yoruqqa tutib koʻzlariga yaqinlashtirdi. Oʻsha zahoti Najmiddin bir paytlar bu dargohda
sulukka mashgʻul boʻlib yurganida boʻlib oʻtgan voqeani
esladi.

Shayx Qasriy amri bilan Shayx Ammor huzuriga kelganida tez orada u ustozining koʻzlari uncha-muncha emas,
juda xira tortib qolganini sezib qoldi. Kunlardan bir kun
mazandaronlik murid mashgʻulot chogʻida Shayx Ammor
oldidagi lavhga kitobni teskari qoʻyayotganini saboqdoshlariga imo-ishora bilan koʻrsatdi-yu yuzida sovuq jilmayish
bilan oʻrnini egalladi. Hamma nima boʻlishini kuta boshladi. Kitob Hujjatul-islom Muhammad ibn Muhammad
Gʻazzoliyning “Ih'youl-ulum” asari edi. Shogirdining sovuq
hazilidan bexabar murshid hech nimani sezmasdan kitobga
egildi va ... kechagi kelib toʻxtalgan nuqtadan yangi satrni
davom etib, izohlay boshladi. Bechora hazilkash murid
Shayx Ammor bu kitobni yoddan oʻqishini, kitobni esa
shogirdlar nazarida turishi uchungina lavhga qoʻyishini bilmasdi. Birdan hamma ayb ish ustida qoʻlga tushgandek


www.ziyouz.com kurubxonasi

mulzam boʻlib boshlarini egdilar. Mana shu voqea sabab
boʻldi-yu, doʻstlari orasida yakkamoxov boʻlib qolgan
mazandaronlik murid yashirincha xonaqohni tark etishga
majbur boʻldi.

Boʻlgan voqcadan xabar topgan Shayx Ammor shogirdlarini qattiq koyidi:

— Bo'ʻtalarim, ilm istagan shogird yaxshilik bilan
yomonlik oʻrtasida boʻlgʻay, siz-da uni yomonlikka otibsiz.
Shuni bilingkim, yoʻl qoʻyilgan gunohdan emas, qilinmagan gunohdan qoʻrqish kerak. Siz uning nima qilib
qoʻyganini bilasiz, ammo bu dargohni — ilm-u ma'rifat
dargohini tark etib, nimalar qilishiga qodirligini bilmaysiz.

Ul darvishlik istabdimi, hatto, eng past maqomga erishsa-da, olomondan va bozor ahlidan mumtozroq boʻlishi
bilan qadrlidur. Vaqt kimyodur, demishlar Piri Ansoriy,
yillar o'tib, ul sovuq qiliqlaridan qutilardi, endi esa uning
gunohlarining azobi siz-u bizga mustahiq boʻlajak...

Shayx Ammor oʻshanda toʻrt tarafga odam yuborib,
oʻsha yigitni qidirdi va topib, bir ogʻiz dashnom aytmay,
yana oʻz dargohiga qabul etdi. Keyin nima boʻldi,
Najmiddinga noayon — u Shayx Roʻzbehon huzuriga
otlangan edi...

Maktubni yoruqqa tutib oʻqir ekan, Shayx Ammor oraora “Bale... Bale”, deganicha, boshini dast koʻtarib Najmiddinga koʻz tashlab qoʻyardi. Nihoyat, oʻqishni tugatib,
maktubni chetga qoʻydi-da, yuzi yorishgancha gapirdi:

— Endi shogirdim emas, farzandimsan, birodarimsan!
Bundan keyin isming mening ismim, kuning mening kunim,
koʻngling mening koʻnglimdur. Oʻliming ham mening
oʻlimimdurki, ustozlar shogirdlar ila barobar oʻlurlar...

Anglaginkim, suluk muddati tugadi. Sen endi ona yurtingga — Xorazmga qaytmogʻing lozimdur. Illo, u yerning
odamlari mushohada yoʻllarini barqaror etguvchi rahbarga
talabgor odamlardurlar. Borgin-da, ularni muntashir qil va
tariqatni zohir etgilki, senga ergashsinlar, ularga murshid
boʻl! Illo, bu nainki manim, — Shayx Ammor chetda turgan xatni qoʻliga oldi, — ushbu maktubda bitilganidek,
Shayx Roʻzbehoni Kabirning ham farmoyishidur. Bu bizning senga soʻnggi amri ma'rufimiz, boʻtam!..

Kuz kunlarining birida, tong qorongʻusida yoʻlga
chiqqan karvon Nishopur yoʻli orqali Xorazmga qarab
otlandi. Karvonning boshida boʻyinlarida chiqayotgan
quyoshdan yalt-yult etib tovlana boshlagan mis qoʻngʻiroq

www.ziyouz.com kurubxonasi

lar osilgan, hali yoʻl bosib toliqmagan nortuyalar shiddat
bilan oldinga intilardilar. Qariyb chorak farsah masofaga
choʻzilgan katta karvon ahli orasida xotini va oʻgʻlini soyabon aravaga oʻtqazib, oʻzi xachir minib borayotgan
Najmiddin ham bor edi. Kechagina piri Shayx Ammor in'om
etgan xachirni bir maromda yo'ʻrg'alatib borayotgan qotma
va xushqomat bu qirq yashar yigit xorazmliklarga xos
cho'zinchoq chehrasiga yarashgan qalin qoshlarini chimirib,
dam orqaga — yarim umri oʻtgan, ustoz-u doʻstlari qolayotgan tomonlarga tikilar, dam oldinga — kuz nafasini
keltiradigan, kun tug'iladigan, shu sababdan borgan sari
alvonlashib borayotgan tomonlarga qadalib-qadalib qarardi.
Ortida qandaydir juda aziz narsasini unutib qoldirgandek,
goʻyo qaytishga hozirlangandek, yuzida taraddud balqib
turar, oldinga yurgan sayin nimadandir bezovtalanganga
oʻxshar, chuqur botgan oʻychan va mahzun koʻzlarida teran
bir qaygʻu va bu qayg'uning oʻrnini tobora zabt etib olayotgan sezilar-sezilmas quvonch sezilib turardi.

Qizargan ufq tobora bo'zdek xiralashib, atrof quyosh
yogʻdusi bilan oqarib borar, yangi subhni qutlab nagʻma
qilayotgan qushlar ovozi birpasda olamni tutdi. Najmiddin
bu nag'ʻmalarni tinglab, ich-ichdan rohatlanar ekan,
yoʻllari necha oʻn kunlab qush uchsa qanoti, odam oʻtsa
tovoni kuyadigan cheksiz-chegarasiz sahrodan oʻtishini
oʻylab, negadir xavotir tortdi va xachirini qichab, xotini va
oʻgʻli borayotgan aravaga yaqinlashdi. Xotini arava pardasining bir chetini koʻtarib mahzun jilmaydi:

— Oʻgʻlingiz qayerga ketyapmiz deb soʻrayapti.

Bechora ayol o'zining tugʻilgan yurtidan tobora uzoqlasharkan koʻnglida kechayotgan iztiroblar izohini suyukli
farzandi bergan savolga beriladigan javobdan kutardi.

Najmiddin bosh chayqab, miyigʻida kulimsirab qoʻydi-yu, xotiniga indamadi. Faqat ichida oʻyladi: “Vatanga
qaytyapmiz, oʻgʻlim, Vatanga!..” Oʻylarkan, koʻzi oʻngida
ustozlarining nuroniy chehralarini koʻrdi, xuddi hozirgina
xayrlashgandek, peshanasida ularning lablarini, yuzida
mayin soqollarini his etgandek boʻldi. Qulogʻi ostida ularning ovozlarini eshitdi.

Shayx al-Qasriy: “Bo'tam, darvish xirqasi qanoat va
chidam libosidir. Buni kiygan odam har bir zulmga sabrtoqat etmog'i kerak, aks holda darvish libosini yechib tashlashga toʻg'ri keladi”, — degandek boʻldi...

Shayx Ammor aytdikim: “Oltin suvi bilan yozilgan


www.ziyouz.com kurubxonasi

xunuk xat boʻlishdan oddiy siyoh bilan yozilgan husnixat
a'lo ekanini aslo unutma!”

Shayx Ro'zbehon odatdagidek mahzun shivirladi:
“Husning tashqi qiyofangda emas, koʻnglingda aks etsin,
boʻtam!..”

жо =

Xorazmga qaytayotib, manzilga uch kunlik yoʻl qolganda karvon qum boʻroniga yoʻliqdi. Juda qattiq shamol
turib, yer-u osmonni chang-toʻzon qopladi, atrofni xira
zulmat chulg'adi. Karvon yoʻllarining bilimdoni boʻlmish
yoʻlovchilarning biri Najmiddinga bola-chaqasini olib,
shamolni toʻsib turgan qumtepaning panasiga oʻtib, otulovning jilovini ushlagan holda ustilariga chakmonlarini
yopib, mukka tushib yotish lozimligini uqtirdi. Qumboʻron
paytida shamol shunday qattiq kuchaydiki, Najmiddin
qoʻlida mahkam ushlab turgan jilovlarni birov atayin kuch
bilan tortqilayotgandek boʻlardi. Yumuq koʻzlari oʻngida
boʻron farzandlarini uchirib ketayotgan mudhish manzaralar koʻrinar ekan, Najmiddin bir qoʻli bilan jilovni borgan sari mahkamroq qisar, ikkinchi qoʻli bilan oʻgʻlini
bagʻriga bosgan xotinini quchoqlab turardi. Ikki soat
deganda, boʻron birdan toʻxtab, hammayoqni ogʻir sukunat
bosdi, yoʻlovchilar bosh koʻtarib, magʻrib tomonni
qoraytirgancha chekingan dahshat ortidan qoʻrqib boqardilar. Dam oʻtmay ular falokatdan qutilganlariga ishonib,
ust-boshlarini qoqa boshladilar, tanish-bilishlar bir-biridan
hol-ahvol surishtirar, koʻpchilik bo'rondan omon qolgan
yukini yoʻlga hozirlash bilan ovora edi.

Najmiddin qancha alanglamasin, boʻron arafasida
shoshib qolganidan yerga davra qilib cho'ktirilgan tuyalardan birining panasiga qoʻygan kitoblari solingan xurjunni
koʻrmadi. Achchiq alam boʻgʻzini qisib, koʻzlari yoshlanayyoshlanay deb turganda, xotirasiga Muhammad Abu
Homid Gʻazzoliyning bir hikoyasi tushdi-yu, chekayotgan
gʻussasi nechog'li arzimas ekanligini angladi.

Gʻazzoliyning oʻzi bu haqda shunday hikoya qilgan edi:
“Yo'lda karvonimizga qaroqchilar hujum qilib, bor
narsamizni talab ketdilar. Men qaroqchilar boshligʻining
ortidan borib: “Olgan narsalaring orasida senga hech qanday foydasi boʻlmagan bir toʻrva bor, shuni qaytarib
bergin”, deb yalindim. “Toʻrvangda nima bor edi?” —
soʻradi u. “Unda mening bor ilmim — juda koʻp kitoblar

www.ziyouz.com kurubxonasi

dan olib yozilgan sharh va izohlar bor. Necha yillardan beri
musofirlik azobini tortib topgan boyligim shu, — dedim”.
Qaroqchi kulib: “Har qanday odam olib qoʻyishi mumkin
boʻlgan narsani “mening ilmim” deyishga uyalmaysanmi?” — dedi va: “Uning ilmini qaytarib beringlar!” — deb
buyurdi. Bu gap menga shunday qattiq ta'sir qildiki, Tusga
qaytib kelganimdan keyin uch yilgacha uydan tashqariga
bir qadam qoʻymasdan oʻsha yozgan sharh-izohlarimning
hammasini yod olib, hech qanday qaroqchi ololmaydigan
joyga — qalbimga jo qildim”.

Shu hikoya tufayli Najmiddin chekayotgan gʻussasi

nechogʻli arzimas ekanligini anglab, bola-chaqasi tashvishi
bilan ovora boʻldi.
" Nihoyat, Sherozdan yoʻlga chiqqan karvon suvsiz
choʻllar-u cheksiz sahrolar, yashnagan vohalar, bozorlari
obod, sergʻalva shaharlarni bosib oʻtib, bir yarim oy deganda Gurganjga yetib keldi.

Xorazmga qaytgach, oʻz xonaqosini tuzgan yosh shayx
tez orada dovrugʻ qozonib, koʻp izdoshlarga ega boʻldi.
Uning xonaqosi Xorazmshoh dorulsaltanatining eng
tabaruk goʻshasiga aylandi. Shayx qaroqchi boʻron o'g'ʻirlagan qoʻlyozmalarini tiklab, ularni toʻldirdi. Uning
qalamiga mansub Qur'oni karim sharhiga bagʻishlangan,
“Ayn al-hayot” atalgan tafsir, “Fi odobi solikin”, “Risolat
ul-xoif ul-xaim an-lavmat ul-loim”, “Favoteh-ul janob”
nomli risolalar, soʻfiyona ruhda yozgan ruboiylari ma'lum-u
mashhur boʻldi. Illo, Shayx Najmiddin Kubro oʻzi tuzgan
Kubraviya maktabi aqidalarini lisonul gʻayb-she'r tili bilan
insonlar qalbiga singdirishga koʻp e'tibor berdi. Uning tarbiyasini olgan shogirdlari ham ustoz yoʻlidan yurib,
beqiyos satrlar yaratdilar.

Najmiddin Kubro ona yurtidan uzoqda yurganida —
1172-yilda Xorazmshoh taxtida oʻtirgan Alp Arslon vafot
etdi. U dunyodan koʻz yumgan paytda toʻngʻich oʻgʻli
Takash poytaxtdan olisda — Jand shahrining voliysi edi.
Alp Arslon oʻlimi oldidan xotini malika Turkonxotunning
gapiga uchib, malikadan tugʻilgan kenja oʻgʻli Sultonshohni valiahd qilib belgilagan, ammo bemorning xasta
farosati emas, balki makkor xotinning xudbin xohishi
tufayli yuz bergan bu farmoyish ikki birodar oʻrtasiga
adovat qo'zgʻagan edi. Illo, toj-u taxt rasm-rusumga koʻra
toʻngʻich oʻgʻilniki boʻlishi lozim edi, buni aksi boʻlgani


www.ziyouz.com kurubxonasi

esa arkoni davlatni qonuniy taxt egasi va gʻayran belgilangan valiahd tarafdorlariga boʻlib, raqobatni kuchaytirdi.

Xorazmshoh deb e'lon etilgan Sultonshoh akasi huzuriga odam yuborib, “Takash huzurimizga kelib, oʻz hukmdoriga sadoqatli boʻlaman deb qasam ichsin”, — deb talab
etdi. Takash: “Men Sultonshohni hukmdorligini tan olmayman”, — degan javob qaytargach, Turkonxotunning maslahati bilan uni tutib kelish uchun Jandga qoʻshin joʻnatildi.
Bundan xabar topgan Takash qoraxiytoyliklar panohiga
qochdi va ulardan koʻmak soʻrab: “Agar hokimiyat menga
tegsa, sizlarga boj to'layman”, — degan va'dalar qildi.
Qoraxitoyliklar qoʻshini Xorazmga yaqinlashib kelganidan
xabar topgan Sultonshoh Xurosonga — Nishopur voliysi
Muayyid huzuriga qochdi.

1172-yilning oxirida dorissaltanat Takash qoʻliga oʻtdi.
Ammo bu bilan kurash toʻxtamadi, aksincha, kuchaya
boshladi. Malika Turkonxotun voliy Muayyidni Takashga
qarshi yurishga da'vat qilib, agar oʻgʻlining yana Xorazmni
egallashiga koʻmaklashsa, unga mustaqillik berishini aytdi.

Ikki tarafning qoʻshini Gurganjdan bor-yoʻgʻi yigirma
farsahli masofada joylashgan Suburna (bugungi Shohsanam) qal'asi yaqinidagi yalanglikda toʻqnashdilar.
Takash manzilga muholiflardan oldinroq kelib, puxta
oʻrnashishga ulgurgan edi. U Xorazm qoʻshinini jangga oʻzi
boshlab kirdi. Sultonshoh boʻlsa jilovni toʻla voliy ixtiyoriga berib, jangni chetdan kuzatishni ma'qul koʻrdi.
Xufiyalar bu haqda xabar yetkazishgach, Takash oʻzini
toj-u taxt uchun avaylagan birodari ahvolidan kulib: “Agar
hukmdor jangni boshqarolmas ekan, mamlakatni qanday
boshqarsin, bunday hukmdorning xotindan nima farqi
bor!” — dedi. Jang xorazmliklar gʻalabasi bilan tugadi.
Qoʻlga tushgan voliy Muayyid qahri qattiq Takash amri
bilan chopib tashlandi.

Jangda magʻlub boʻlgan, ammo davlat havasidan kechmagan ona-bola Girkan (Kaspiy) dengiziga yaqin Dihiston
qal'asiga amallab yetib oldilar. Ammo ularning ortidan
yetib kelgan Takash shaharni qamal qildi va juda qisqa
vaqt ichida zabt etdi. Ammo bu gal ham Sultonshoh tuzoqdan eson-omon qutulib chiqdi, ammo malika qoʻlga tushdi.
Takash mamlakatda roʻy berayotgan gʻavg'ʻolar sababchisini qatl etdi.

Sultonshoh esa dastlab Nishopurga, Muayyidning oʻgʻli


www.ziyouz.com kurubxonasi

Toʻgʻanshoh panohiga, u yerda Toʻgʻanshohning betakalluf
munosabatidan qoʻrqib, qolaversa, hokimiyat uchun
kurashishga loyiq yordam ololmasligini anglagach, parchalangan saljuqiylar saltanati xarobalari oʻrnida qaror topib
kuchayib borayotgan davlat — gʻuriylar mulkiga, bir paytlar Gʻazna shahriga oʻt qoʻygani uchun Jahonsoʻz laqabini
olgan malik Alouddin Husaynning oʻgʻillari malik G“iyosiddin va Shihobiddin huzuriga ketdi. Aka-uka uni tantana
bilan kutib oldilar, zero g'uriylar Xurosonda yakkahokimlik uchun kurash olib borar, zaif boʻlsada, valiahdlik
huquqi bor Sultonshohga yordam berish bahona
Xorazmshohlar mulkining janubiy yerlarini qoʻlga kiritish
mumkin edi. Qolaversa, bu paytda Movarounnahrda yuzaga kelgan vaziyat ham bu maqsadni amalga oshirishga
qulaylik tugʻdirardi.

Darhaqiqat, Movarounnahrda hukmronlik talasha boshlagan qoraxitoyliklar bilan xorazmliklar oʻrtasida muxoliflik juda kuchaygan edi. Ziddiyat qoraxitoyliklarning
taxtni egallashda koʻrsatgan koʻmaklarini pesh qilib
Takashga tegishli yerlarda xohlagan ishlarini qila boshlaganlari tufayli boshlandi. Bunday oʻzboshimchaliklardan
gʻazablangan Takash huzuriga va'da qilingan bojni toʻlashni talab qilib kelgan qoraxitoyliklar elchisini qilichi bilan
chopib tashladi. Bu esa ikki oʻrtada urush vaziyatini yuzaga chiqardi.

Bunday qulay imkoniyatdan tezkorlik bilan foydalanmoq zarurligini anglagan malik Gʻiyosiddin hayallamay
Sultonshohga qoʻshin toʻplashga koʻmaklashdi. Sultonshohning oʻzi boʻlsa, Bolosogʻ“unga — qoraxitoyliklar poytaxtiga borib, malika Uen Tyandan koʻmak soʻradi.

Iltimosi yerda qolmasligi uchun malikani chalgʻitib,
“Xorazmda mening tarafdorlarim qoʻshindayam, fuqaro
ichidayam koʻpdir”, — dedi. Oʻzlarini aldangan deb
hisoblagan qoraxitoyliklar Sultonshohga yordam berish
bilan Takashni jazolashga qasd qildilar va malikaning eri
Fuma boshliq qoʻshin Xorazm ustiga yurdi. Takash bu gapdan xabar topib Gurganj qal'asini mustahkamlashga kirishdi, qoraxitoyliklar qoʻshini yaqinlashganda esa Amudaryo
bandlarini ochib tashlashni buyurdi. Oqibatda, Gurganj
atrofini suv bosib, shaharga yaqinlashish ilojsiz bir
harakatga aylandi.

Fuma kutish foydasiz ekanini anglagach, orqaga


www.ziyouz.com kurubxonasi

qaytishni ma'qul ko'rdi. Sultonshoh csa undan bir qism
qo'shinni oʻzi bilan qoldirishni iltimos qilarkan, bu kuch
yordamida Xorazmga yaqin biror bir qal'ani zabt ctib,
kurashni davom ettirishini aytdi. Fuma bu fikrni ma'qulladi. Sultonshoh tez orada qoldirilgan navkarlar ko'magida
oʻgʻizlar qoʻlidagi Saraxs qal'asini egalladi. Bu voqea 1180yili sodir boʻldi. Muvaffaqiyatdan ilhomlangan Sultonshoh
tarix sahnasidan tushgan saljuqiylar davlatining ulugʻ poytaxti — Marvni ham qoʻlga kiritib, itoatiga kiritgan yerlar
markaziga aylantirdi. Shundan keyin u qoraxitoyliklarga
javob berdi. Ammo oʻzi shaharda qamalib oʻtirmadi,
qoʻshin toʻplab, mulkini kengaytirishni davom ettirdi. Tez
orada Tus, Zom, Nassa, Abivard qal'alarini oʻz tasarrufiga
kiritdi. Keyin esa bir paytlar oʻziga panoh bergan voliy
Muayyidning oʻg'li Toʻgʻ“onshoh mulki Nishopurga koʻz
olaytirdi. Oʻrtada kechgan jangda Toʻgʻonshoh yengilib,
uning butun xazinasi Sultonshoh qoʻliga tushdi.

Onasi nazoratidan, oʻz istagi bilan boʻlmasa-da, qutulib
mustaqil harakat qila boshlagan Sultonshoh hokimiyat
uchun kurash oʻzini taxt uchun avaylamoq emas, balki
janggohda qilich ushlab jang qilish, boshqalarni oʻz ortidan
ergashtirish yoʻli — qahramonlik ekanini tushunib yetgan
edi. Ammo Takash ham raqibining tobora kuchayib borayotganidan xavotirga tushib, uning payini qirqish xayolida
edi. Bu orada magʻlubiyat alamiga dosh bermay vafot qilgan otasi Toʻgʻanshoh oʻrnini egallagan Sanjarshoh oʻz
otabegi boʻlmish makkor Mengli Teginning qutqusiga
uchib, Xorazmga boʻysunishdan bo'yin tovlab, fitna boshladi. Har ikki muxolifini bir zarb bilan yoʻqotish tadbiriga
kirishgan Takash Nishopur ustiga otlandi. Sultonshoh esa
egasiz qolgan dorissaltanatni qoʻlga kiritish payida
Marvdan chiqib, oʻz qoʻshinini “Gurganj sari boshladi.
Bundan xabar topgan Takash yoʻlini oʻzgartirdi — Marvga
qayrildi. Amul qal'asiga yetgan Sultonshohga bu haqda
aytishganda, u vahimaga tushdi va qoʻshinini tashlab, bir
guruh askarlari bilan Marvga qarab ot choptirdi. Mana shu
bir hovuch askar bilan Takash qoʻshini saflarini yorib oʻtib,
Marvga kirib oldi. Takash esa shaharni qamal qilishdan
saqlanib, yana Nishopurga yoʻnalishni ma'qul koʻrdi.

1186—1189-yillar orasida kechgan jang-u jadallar
tufayli Sanjarshoh bilan Mengli tegin fitnasi barham topdi,
Nishopur Takash itoatiga qayta bo'ysundirildi, Sultonshoh


www.ziyouz.com kurubxonasi

bilan esa sulh tuzildi. 1189-yilning 4-iyulida Takash taxtga
oʻtirib, oʻzini butun mulk egasi — Xorazmshoh deb e'lon
qildi.

Ammo o'jar va mudom ichimdan top qabilida ish
koʻruvchi, birovdan o'chini olguncha tinmaydigan Sultonshoh akasi Takash hukmini tan olishni aslo oʻylamasdi.
Uning g'uriylardan koʻmak olish umidi hali soʻnmagan,
sulh esa ular bilan yashirin muzokara olib borish uchun
juda zarur edi. Darhaqiqat, gʻuriylar uning koʻmak berish
haqidagi iltimosini bajon-u dil qabul qildilar, hatto,
Sultonshoh ularning ta'sir doirasidagi yerlarga koʻz olaytirganda ham bundan koʻz yumdilar. Illo, ular Sultonshohning tobora kuchayib borayotganini bilsalar-da,
undan-da qoʻrqinchliroq Takashga munosib raqib hozirlashni muhimroq bilardilar. Butun oʻy-xayollari shu reja
bilan band gʻuriylar muxolif birodarlar bir-biri bilan
urishib, kuchsizlanishlarini poylashar, ana oʻshanda har
ikkalasining mulkini qoʻlga kiritish rejasini tuzishardi.
Sultonshoh esa malik Gʻiyosiddinning unga qilayotgan
marhamatining boisi qoʻrquv deb angladi va gʻuriylardan
Hirot, Bushanj, Bodg'ʻisni oʻz itoatiga berishni talab qila
boshladi. Hatto, aka-uka maliklar Gʻiyosiddin va Shihobiddin uning bu kurakda turmas talabini bajo keltirishlariga bir bahya qoldi. Biroq oraga gʻuriylar davlatining
shavkatli arboblaridan sanalmish Majdiddin al-Alaviy
bilan maliklarga jiyan boʻlmish Nosiriddin Alp G'oziy
tushdilaru bu “marhamat” yuzaga chiqmadi.

Sultonshohning talabi muhokama etilgan davlat devonida bu ikki shaxs maliklar niyatiga qattiq qarshilik koʻrsatdilar. Majdiddin al-Alaviy gʻazabdan otashin koʻzini malik
G'iyosiddinga tikib, burro-burro gapirdi:

— Ul koʻrnamak shahzoda marhamatingizni qoʻrquv
alomati deb bilmoqda, sultonim! Shuni anglaysizmi,
yoʻqmi?! Axir, u oʻz birodari mamlakatidan quvgʻin qilgan
bir sargardon kimsa boʻlsa-yu, siz uni izzat qilsangiz,
qilichingiz kuchi bilan oʻgʻizlar-u Sulton Sanjar amirlaridan tortib olgan mulklarni uning nopok oyog'i ostiga tashlasangiz! Axir sizning bu ishlaringizdan uning birodari —
Xorazmshoh xabardor boʻlsa, nafaqat badbaxt Sultonshoh
soʻragan yerlarni, sarhadi Hindistonga yetgan butun
shavkatli mulkingizni olish xayolini qilmaydimi?!

— Mard boʻlsa, maydonga chiqsin! — dedi Alp G'oziy


www.ziyouz.com kurubxonasi

gʻurur bilan. — Ha, zoʻr boʻlsa, kelsin, olsin oʻsha yerlarni!.. Ammo bizni haqorat qilishdan tiyilsin, tuzligʻingizga tupurmasin! — Alp G'oziy entikib toʻxtadi va majlisda
qatnashayotgan Sultonshoh elchilarini koʻrsatib. — Bular
borib aytsinlarkim, qilich zoʻri bilan olingan mulkni qilich
bilan tortib olish mardning ishi, nomardning ishi esa tilanchilik qilishdur!

Al-Alaviy ham o'rnidan turib, Sultonshoh elchilariga
yaqinlashdi va boya qanday oshiqib-toshiqib gapirgan
boʻlsa, o'shanday davom etdi:

— Sulhni shavkatli sultonimiz nomidan tuzdik. Ammo
biz, — u Alp G'oziyni ko'rsatdi, — biz qarshimiz! Davlatimiz sha'ni qoʻrqmay aytaman, sizlar esa Sultonshohga
yetkazing: Biz, men — al-Alaviy bilan Alp Gʻoziy bu kundan e'tiboran uning ashaddiy dushmanimiz! Bundan soʻng
oʻrtamizda qilichdan boshqa narsa boʻlmag'ʻay!..

Elchilari boʻlib oʻtgan voqeani hikoya qilib berishgach,
Sultonshoh kibr bilan baqirdi:

— O'rtamizda qilichdan boshqa narsa boʻlmagʻay?!
Shunday dedilarmu?! Juda a'lo! Qasamki, qilichimni bu
ikki murdor qoni bilan bo“yamasam, — shahzoda xuddi alAlaviy bilan Alp G'oziyni koʻrib turgandek qilichini
yalangʻochlab poʻpisa qildi. — Oʻladigan kunim yetsa
azobdan toʻlgʻanib oʻlay!

Ammo Sultonshoh qilichini jangda sindirdilar. U Marv
yaqinida gʻuriylar qo'shinidan magʻlub boʻldi va bir hovuch odamlari bilan shaharga qaytib kirdi. Omadsiz valiahd yana qoraxitoyliklardan koʻmak soʻrash niyatida yoʻlga
otlandi. Ammo uning magʻlubiyatidan darak topgan
Xorazmshoh Takash qoʻshin tortib kelayotganini, boz ustiga uning rejasidan ogoh boʻlib, yoʻllarni toʻsib olganini
eshitgach, qoʻlga tushmaslik uchun yoʻlini oʻzgartirdi,
oʻlimdan uyatsizlikni a'lo koʻrdi: kechagina qilichi damini
gʻuriylar qoni bilan boʻ“yashni dagʻdagʻa qilgan Sultonshoh
raqiblari panohiga qochishdan oʻzga iloj topolmadi, g'ʻuriylar uni shunday tantanavor kutib oldilarki, butun dunyodan umidini uzgan Sultonshohning yuziga yana qon yugurdi. Xorazmshoh esa malik Gʻiyosiddin al-G'uriyga noma
yoʻllab, Sultonshohni mamlakatda vayronagarchiliklarni
yuzaga keltirish va oʻziga qarshi qoʻshin tortishda ayblab,
fitnachini tezda qoʻliga topshirishlarini talab qildi. Biroq
malik bu talabni bajarishdan bosh tortib, Takash elchisiga
shunday dedi:


www.ziyouz.com kurubxonasi

— Borib oʻz hukmdoringga ushbu soʻzlarimni yetkaz:
“Ey Takash! Sultonshoh mamlakatda vayronagarchiliklar
yuzaga keltirgani, senga qarshi isyon koʻtargani haqidagi
soʻzlaringni eshitdim. Jonim haqi qasamki, ul mamlakat
senikimas, unga tegishlidur. Illo, u saltanat hukmdori va
hukmdorlar farzandidur, unga eng oliy murod-u maqsadlar
yarasharlidur. Shunday ekan, agar u hokimiyatga egalik
qilishni istagan ekan, bu uning fazilatidur. Illo, hokimiyat
unga oʻxshaganlarga xosdur. Qolaversa, Sultonshoh
mening huzurimga panoh istab keldi va men hech qachon
uni sening qoʻlingga topshirmayman. Yaxshisi, sen o'z
mulkingga qayt-da, uning otasidan qolgan mulk, xazina va
boshqa boyliklardan oʻz ulushini ajratib ber...”

Malik G'iyosiddin shu gaplarni aytarkan, soʻzlarini
maroq bilan tinglab oʻtirgan birodari Shihobiddin bilan
koʻz urishtirib olgach, jilmayib davom etdi:

— Yana shuni yetkaz: “Ey Takash, bundan keyin men
sizning har ikkingizdan mehr-shafqatimni ayamasman, sen
esa Xorazmda nomimni xutbaga qoʻshdirgaysan va go'zal
singlingni mening shon-shavkatli birodarim Shihobiddinga
xotinlikka bergaysan!..

Bu soʻzlarni eshitib oʻtirgan Sultonshohning yuzi birdan qizarib ketdi, biroq dam oʻtmay oʻzini oʻnglab, hech
nima boʻlmaganday, miq etmay oʻtiraverdi.

Malik G`iyosiddin javobini eshitgan Xorazmshoh
Takash eng avval uni shunday sharmandali soʻzlarni eshitishga majbur qilgan birodari Sultonshohni bo'ralatib
soʻkdiki, uning huzurida oʻtirgan ilmu adab ahli oʻzlarini
qayerga qoʻyishni bilmay qoldilar. Soʻng esa gʻuriylarga
urush ochish tahdidi bitilgan maktub joʻnatdi. Har ikki
tomon urushga qizgʻin tayyorgarlik koʻra boshladilar.

Birinchi harakatni gʻuriylar boshladilar: Sultonshoh
bilan Alp Gʻoziy boshliq qoʻshin Xorazmga bostirib kirdi.
Gurganjga yetay deganda, Sultonshoh jang qilishdan hayiqib, orqasiga chekindi.

Kelasi yili — 1192-yili Xorazmshoh Iroqi Ajamga yurish
boshlab, Ray shahrigacha yetdi. Biroq ob-havo noqulay
kelib, qoʻshinning qariyb yarmidan ajralgach, orqasiga
qaytdi. Yoʻlda uning yoʻqligidan foydalanmoqchi boʻlgan
Sultonshoh Gurganjni qamal qilgani haqida eshitgan
Takash ildam ravishda dorulsaltanatga shoshildi. Sul

www.ziyouz.com kurubxonasi

tonshoh bu gal ham birodari bilan toʻqnashishdan hayiqib,
Marvga chekindi.

1193-yilning bahori aka-ukaning qariyb yigirma yillik
kurashini nihoyasiga yetkazgan voqealar bilan boshlandi.
Takashning ilgʻor qo'shini Abivard qal'asiga yetganda,
oʻrtada yana elchilarning bordi-keldisi boshlandi. Bu orada
Sultonshoh gʻuriylardan koʻmak olmoq uchun vaqtdan yutmoqchi edi. Ammo koʻp marta qoʻl kelgan rejasi bu gal
amalga oshmay qoldi. Illo, oʻrtadagi kurashda juda muhim
harbiy oʻrin tutgan Saraxs qal'asi Takash qoʻliga oʻtdi.
Qal'a qutvolining xiyonati tufayli yuz bergan bu falokat
haqida eshitgan Sultonshoh butun umidlaridan batamom
ayrilganiga iqror boʻldi. Bu xiyonat uning kunduzini zulmatga, kechasini azobga aylantirdi. Bir payt ichgan
qasamini Olloh roʻyob etdi: u ikki kundan keyin chidab
boʻlmas azoblardan toʻlgʻanib olamdan oʻtdi — umidlari
barbod boʻlganiga chidolmagan yurak kuyib ado boʻldi.
Uning oʻlimi tufayli tez orada Marv va uning atrofidagi
yerlardan tortib, Hirotgacha boʻlgan Xurosonning katta
qismi Xorazmshoh Takash mulkiga qoʻshildi.

Bu voqealar kechgan paytda Shayx Najmiddin Kubro
necha yildan buyon Gurganjda xonaqoh tiklab yashayotgan, toʻngʻich oʻgʻli maktabni ado qilayotgan, kenjasi
otasidan Qur'on tilovat qilishning dastlabki urflarini
oʻrgana boshlagan edi. Mamlakat sarhadlarini kengaytirish
maqsadida olib borilayotgan jang-u jadallardan uzoqda
boʻlgan Gurganjda hayot goʻyo bir maromda kechardi.
Ammo bu xotirjamlik aldamchi edi: poytaxt, inson
xujayralaridagi har bir oʻzgarishni sezib turgan yurak kabi,
tobora kengayib borayotgan saltanatdagi har bir voqeadan
xabardor-u ogoh, u zohiran tinch, botinan tashvishli hayot
ogʻushida edi...

Soʻnggi yillarda Xorazmshoh Takash bilan Bag'dodda
oʻtirib butun islom dunyosini boshqarishga urinayotgan
xalifa an-Nosir oʻrtasiga sovuqchilik tushib, bir-birlariga
boʻlgan adovat kuchayib ketgandi. Beomon jang-u jadallar,
makr-u fitnalardan soʻng betinim davom etgan muzokaralar, elchilarning borib kelishlari, bir-birlariga boshqa
hukmdorlarni qayrash siyosati uzoq davom etdi. Har ikki
tomon past tushgisi kelmas, biri butun islom dunyosining
xalifasiman deb baland kelsa, ikkinchisi butun islom


www.ziyouz.com kurubxonasi

mulkining sultoniman deb da'vo qilar edi, oʻzaro yarashuvlar vaqtincha davom etar va albatta, yana jang-u jadal,
qoʻshin tortib borish dagʻdagʻasi, hatto, bir-birlariga
suiqasd uyushtirishlar bilan yakuntanardi.

Xorazmshoh Takash oʻz umrining soʻnggi yillarini
markazi Hazvinning shimoli-gʻarbida, Alburs togʻidagi tik
qoyalarning birida oʻrnashgan Alamut qal'asi boʻlgan,
qariyb bir yarim asr avval Hasan as-Saboh tashkil etgan
ismoiliylar davlatiga qarshi kurashlar bilan oʻtkazdi. Mana
shu jang-u jadallar paytida Xorazmshoh bir oʻlimdan qoldi.
Aniqrogʻi uni oʻlimdan cholg'uga boʻlgan muhabbati
qutqarib qoldi. Darhaqiqat, Xorazmshoh Takash ud sozini
chalishda tengi yoʻq mahorat sohibi edi, biror kunni udni
chalmasdan oʻtkazmas, qilich ushlab dagʻallashgan barmoqlari ud torlariga urilganda hukmdorning mudom jiddiy
chehrasi batamom oʻzgarib ketardi. Mana shu muhabbat
uni oʻlimdan saqlab qoldi.

Ismoiliylar oʻz odatlariga binoan bir fidoyini pinhona
tarzda Xorazmshohni oʻldirishga yubordilar. Qotil shom
qorongʻusida soyaday sirgʻalib Takash qarorgohiga kirib
oldi va payt poylab, xorazmshoh chodiriga bilintirmay
yaqinlashdi. Bu payt Takash ud chalib, qoʻshiq kuylardi.
Qotil chodir ogʻziga emaklab borar ekan, ichkaridan uchib
chiqqan kuy aralash Xorazmshoh ovozini eshitdi:

— Men seni tanidim, qoch, joningni qutqarib qol!..

Bu ovozini eshitgan Ismoiliy qoʻrqib ketdi va qochishga tushdi. Orada shovqin-suron koʻtarilib, soqchilar fidoyini qoʻlga oldilar va Takash huzuriga olib kirdilar. Boʻlgan
voqeani surishtirgan Takash oʻzini oʻlimdan hozirgina kuylagan qo'shiqning bir satri — ma'shuqaning oshiqqa qarata aytgan xitobi qutqarib qolganini angladi. Ismoiliyni
oʻlimga buyurgach, udni qoʻlga olib, oʻsha qoʻshiqni qaytadan boshladi:

Men seni tanidim, qoch, joningni qutqarib qoll
Joningni qutqarmasang, kel, mening jonimni ol...

Ismoiliylar ustidan gʻalaba qozongan Takash azaliy
orzusi — Bagʻdodni egallash uchun yurish boshladi, ammo
toʻsatdan ahvoli ogʻirlashib, Nishopurga yaqin Shahriston
degan manzilda olamdan oʻtdi. Sana 1200-yilning 3-iyun
kuni edi.


www.ziyouz.com kurubxonasi

Xorazmshoh Takash qariyb qirq yillik hukmronligi
davrida koʻp xatolarga yoʻl qoʻydi. Biroq uning bir xatosi
bor ediki, u tufayli koʻp vaqt oʻtmay Xorazmshohlar
davlati gʻorat va batamom nes-nobud etildi. Bu xato uning
qipchoqlar xonining qizi Turkonxotunga uylanishi edi. Bu
xato Turkonxotun edi, malikaning xudbinlik va manfaatparastlik asosida tuzgan siyosati edi. Bu xato tantiq xotinlarga xos boʻlgan xislat — hech bir ishning asosini mustahkam bo'lishini oʻylamaslik, oniy orzu-havaslar ixtiyorida yashash, oʻzining kichik bir da'vosi oldida davlat va
xalqni qurbon qilishgacha borish edi.

Turkonxotun badfe'l, oʻch olishga mukkasi bilan berilgan, hokimiyatga havasmand malika edi. Boylikka oʻchlikdan zohir boʻluvchi ochkoʻzligi va rashkining chegarasi
yo'q edi. Bir marta erining haramdagi kanizaklar bilan
hammom hovuzida choʻmilayotganidan xabar topgan
Turkonxotun hammom eshigini qulflab qoʻydi. Xorazmshohning issiqdan boʻgʻilib o'lishiga sal qoldi, yaxshiyam
saroy xizmatchilari bundan ogoh boʻlib, eshikni ochib,
bechora “bandi”ni qutqardilar. Xorazmshoh qutildi-yu,
ammo bechora kanizaklarga jabr boʻldi. Saroyni toʻla
oʻziga bo'ysundirib olgan malika odamlari kanizaklarni
birin-ketin boʻgʻib oʻldirdilar. Ha, Turkonxotun gʻazabi
nihoyasiz edi. Bu g'azabning koʻzi koʻr, u na goʻdakni, na
qarini ayar edi. Bu gʻazabning koʻzlari yolgʻiz unga giriftor
boʻlganlarning qiynoqli oʻlimlarini koʻrish uchungina ochilardi.

Malika siymu zarga oʻch barcha xotinlardek mamlakatda boʻlgan eng noyob zebigardonlar, beqiyos taqinchoqlarning hammasi oʻziniki boʻlishini xohlardi. Uning bu
fe'li odamlarga koʻchgan: saltanatning benazir va shavkatli
arboblari, ilm-u adab sohiblarining ham oʻziga xizmat qilishini, yolg'iz oʻziniki boʻlishini istar, talab qilar, boʻysunmaganlarni itoatga keltirish uchun hamma narsani qoʻllardi. Shayx Kubroning ulugʻ shogirdi Majdiddin Bagʻdodiyning qoʻrqinchli zavoli ham shu xotin tufayli sodir etildi.
Oʻz davrining Ibn Sinosi boʻlmish bechora Majdiddin xasta
malikani davolash uchun saroyga yoʻl olgan paytida oʻlim
komiga qarab ketganini, koʻnglidagi davo istagi kun kelib
uni oʻlimga mahkum etgan asossiz da'vo boʻlib qaytajagini
anglaganmikan? Mana uch yildirki, Shayx Kubro bu haqda


www.ziyouz.com kurubxonasi

koʻp oʻylar, shahid ketgan, shogirdlikdan ustoziga teng
murshidi muqtadoga aylangan Majdiddinni unutolmas,
dorissaltanatda sodir boʻlayotgan betavfiq ishlarning
aksariyatiga malika yoki uning oʻgʻlining qoʻli zohir
boʻlaroq, unutishga imkon bermas edi...

Xorazmshoh Takash oʻlimidan keyin taxtga Turkonxotunning oʻgʻli Qutbiddin Muhammad oʻtirdi va oʻsha
ondan boshlab oʻgʻil bilan onaning hokimiyat uchun
yashirin raqobati boshlandi. Bu kurash Qutbiddin Muhammad hokimiyatini tan olmay muxoliflik yoʻliga kirgan
toj-u taxt da'vogarlariga qarshi ona-bola hamjihat kurashgan paytda ham davom etdi. Takashning oʻlimi tufayli
boshlangan toʻs-toʻpolonlardan foydalangan mahalliy
hukmdorlar mustaqillik da'vo qila boshladilar. Xorazmiylar Iroqi Ajamdan quvib chiqarildilar. Nishopur voliysi
boʻlmish Xorazmshohning amakivachchasi Hinduxon isyon
yoʻliga kirdi va gʻ“uriylarga hamtovoq boʻldi. Qarib qolgan
malik Gʻiyosiddin al-G'uriy Xorazmshoh mulkiga bostirib
kirib, qisqa muddatda Talakon, Marv, Saraxs, Nasa,
Abivard va Nishopurni zabt etdi. Voqealar shunday shiddatli davom etdiki, 1204-yil yoz bilan kuz oʻrtasida dushman Gurganj ostonasiga kelib yetdi. Shahar aholisi beomon
jangga hozirlik boshladi, din ustuni va saltanat tayanchi
deb nom olgan imom Shihobiddin al-Xivaqiydan tortib
malika Turkonxotungacha shahar mudofaasini tuzishda
fidokor boʻldilar. Shayx Kubro ham oʻz shogirdlari bilan
kechalari shahar devorlarini qoʻriqladi, moʻylablari sabza
urgan farzandlarini fuqarolardan iborat qoʻshin safiga turishga da'vat qildi. Urush koʻraverib, dorulsaltanatning har
bir fuqarosi jangga mudom shay: kosib ham, qavvol ham,
baqqol-u nonvoy ham jangchi edi. Hatto, bir marta
Xorazmshoh Takash bir jangda magʻlub boʻlib, bir hovuch
askari bilan kechasi shaharga qochib kirgan boʻlsa, tongda
darvozalar ochilganda, Xorazmshoh ortidan ellik minglik
qoʻshin saf tortib chiqqani ham tarixdan ma'lum.

Ammo gurganjliklar chetda qolib, jang gʻuriylar bilan
Xorazmshohga koʻmakka yetib kelgan qoraxitoyliklar
oʻrtasida boʻldi. Gʻuriylar yengilib qochdi, bu magʻlubiyat
g'uriylar davlatining tanazzulga yuz tutishiga, oxir-oqibatda parchalanib ketishiga sabab boʻldi. Qutbiddin
Muhammad ikki yil ichida gʻuriylar mulkining asosiy qismini oʻziga tobe qilishga erishdi va 1207-yildan boshlab


www.ziyouz.com kurubxonasi

butun harakatini qoraxitoyliklar asoratida boʻlgan
Movarounnahrni qoʻlga olishga qaratdi. Xuddi mana shu
yili u qoraxitoyliklarning Samarqanddagi noibi xonlar xoni
Usmondan yashirin maktub oldi.

Qoraxoniylarning mashhur davlat arboblaridan biri,
Samarqandda salkam oʻttiz yillik hokimiyat yurgizgan
Tamg'ʻachxon Ibrohimning oʻgʻli bo`lmish Usmon taxminan
1204-yilda, oʻn yetti yoshida taxtga oʻtirgan edi. U 1210yilda Go'ʻrxonning qiziga sovchi yuboradi, ammo rad
javobini olgach Xorazmshohga ikkinchi maktubini joʻnatadi va uni hamjihatlikka chaqiradi. Illo anchadan buyon
vaziyat tarozusining Xorazmshoh pallasi og'irlashgan,
Goʻrxon esa oʻz mamlakatida zimdan yetilib kelayotgan
isyonlarni oldini olish bilan ovora edi...

Usmon Xorazmshohga joʻnatgan birinchi maxfiy xatida
quyidagilarni yozdi: “Olloh taolo senga ulugʻ vazifa —
hukmdorlik ato etdi, sening qoʻshiningni qudratli qildi.
Uning bu inoyati sening ahli moʻmin va ularning mol-u
mulkini kofirlar zulmidan xalos etmoq, ularga azob bergan
gʻayridinlar ilkini qirqmog'ʻing uchun boʻldi. Shunday
ekan, endi biz sening hamfikringmiz, sening itoatingdamiz.
Ularga berganlarimizni senga bergaymiz, nomingni xutba
etarmiz”.

Usmon maktubidan soʻng ketma-ket Buxoro sadri
jahonlari -— burhoniylardan ham koʻmak so'ralgan da'vat
keldi. Bu da'vatning sababi ma'lum: Buxoroi sharifda notinchlik boshlangan, Sanjar ismli majanfurush boshchiligida xalq isyon koʻtargan edi. Bu isyon aslida qoraxitoyliklarning mahalliy gumashtalariga qaratilgan edi. Burhoniylar boshliq bu toifa majanfurushni oʻzini malik deb
e'lon qilishda, shaharning akobirlariga jabr koʻrsatib,
ularni shahardan quvayotganlikda ayblab, Xorazmshohga
murojaat qilgan edilar. 1207-yilda Gurganj qo'shini
Buxoroni egallab, Sanjar boshliq isyonni bostirdi. Bu orada
Samarqandga borib kelgan elchilar Usmon oʻzi bo'ysungan
qoraxitoyliklarga qarshi urush boshlashga shay ekanligini
yetkazdilar.

Ammo bu haqda xabar topgan Goʻrxon urushga tayyorgarlik koʻrish bilan barobar makr-u hiyla san'atidan ustalik bilan foydalandi. U xufiyalarni ishga solib, xorazmshohning ayrim qoʻshin boshliqlarini katta va'dalar evaziga


www.ziyouz.com kurubxonasi

oʻziga ogʻdirib oldi. Mana shu xiyonatkorlar dushman
tarafiga oʻtib ketgani tufayli Qutbiddin Muhammad hal
qiluvchi jangda yutqazib qoʻydi, qoʻshin tahlikaga tushib
tum-taraqay boʻldi, oqibatda koʻp navkarlari qatorida
xorazmshohning oʻzi ham qoraxitoyliklar qoʻliga asir tushdi. Uning asir tushgani, hatto, oʻldirilgani haqida mishmishlar tarqalib, mamlakatda boshboshdoqlik boshlandi,
juda koʻp tobe yurtlarda uning nomi xutbadan olindi. Asir
shohning inisi Tojiddin Alishoh dorissaltanatdan olis
Tobaristonda boʻlishiga qaramay, oʻzini Xorazmshoh taxtining yangi egasi deb e`lon qilishga shoshildi.

Ammo Qutbiddin Muhammad asirlikdan qutilib qaytdi.
Bu qutilishning chorasi quyidagicha boʻldi: Xorazmshoh
odatdagidek oddiy jangchi kiyimini kiyib jang qilgani
uchun uni asir olgan qoraxitoylik toj-u taxt egasi ekanligidan bexabar holda unga koʻpchilik qatori muomalada
boʻldi. Xorazmshoh bilan birga uning amirlaridan biri —
Ibn Mas'ud ham dushman qoʻliga tushgan edi. Ibn Mas'ud
hukmdorga oʻzini uning xizmatkori qilib koʻrsatishni
maslahat berdi: Xorazmshoh ham bu fikrni ma'qul bilib,
amirning xizmatini qila boshladi: ovqat keltirar, kirini
yuvardi. Qoraxitoylik buni koʻrib Ibn Mas'uddan: “Sen
martabali odamga oʻxshaysan, aytchi, kimsan?” deb
soʻradi. Ibn Mas'ud: “Men falonchi amirman, bu esa
mening gʻulomimdur!” — dedi. Shundan soʻng qoraxitoylik: “Agar gʻuloming seni shunchalar ulug'lar ekan, men
seni qoʻyib yuborishim qiyin!” — dedi, ammo amirga
ehtirom koʻrsata boshladi.

Oradan vaqt oʻtib bir kun Ibn Mas'ud qoraxitoylikka:
“Ey falonchi, sen men uchun badal puli olmoqchisan.
Ammo shoshil, agar qarindoshlarim Xorazmga qaytgan
qoʻshin orasida meni koʻrmasalar, ular meni oʻldiga
chiqarurlar, butun mol-u davlatimni boʻlib olishga kirisharlar va sen badalsiz qolgaysan! Shoshilmasang boʻlmaydi!” — dedi. Qoraxitoylik uning bu gapini ma'qul topdi va
ular Xorazmga odam yuborishga kelishdilar. Ibn Mas'ud
yana aytdi: “Ey qoraxitoylik, men bir maktub yozib, oʻsha
odamga beray, toki oilam va qarindoshlarim mening tirikligimdan xabardor boʻlsinlar, sen soʻragan badalni oʻsha
odamga bersinlar”, — dedi va badalni tezroq qoʻlga kiritish
istagida koʻzlari yonib turgan qoraxitoylikka qarab soʻzini


www.ziyouz.com kurubxonasi

davom etdi: “Ammo sen yuboradigan odam mening oilamni topa olishi qiyin, qolaversa, uni tanishmaydi. Yaxshisi,
mening gʻulomim borgani ma'qul, yoʻlniyam yaxshi biladi,
bola-chaqalarim-u xeshlarim ham uni yaxshi taniydilar”.
Qoraxitoylik bu maslahatga koʻnib, oʻz amiriga gʻulomlik
qilayotgan Xorazmshohga bir odamini qoʻshib, Gurganj
tomonga yoʻlladi. Dono va sadoqatli amirning tadbiri
tufayli Xorazmshoh asirlikdan qutuldi.

Qutbiddin Muhammad xiyonatchilarni qattiq jazolagach, juda qisqa muddat ichida mamlakatda tartib oʻrnatdi, hatto, shu paytgacha bir qismi itoatda boʻlgan
Xurosonning qolgan mavzelari ham uning qoʻl ostiga oʻtdi.
Mana shundan soʻng u yana nigohini Movarounnahrga
qaratdi. Bu orada urush ochishga bahona ham topildi:
Goʻrxon yuborgan elchi Tushi rasm-rusumni unutib,
aniqrogʻi, o'zi bilan yonma-yon taxtga oʻtirib olganini
ko'rgan Xorazmshohning qoni qaynab ketdi, elchini chopib
tashlab, murdasini Amuga tashlashni buyurdi. Bu haqdagi
xabar Go'rxonga yetib bormasdan avval u Movarounnahrga
bostirib kirdi. Goʻrxonga sovchi yuborib rad javobini olgan
Usmon ham unga qoʻshildi, G'ayridinlar asoratida boʻlgan
Movarounnahrliklar Xorazmshoh askarlarini oʻz xaloskorlari sifatida kutib oldilar, ular bilan barobar dushmanga
qarshi jang qildilar.

Xorazmshoh bilan Goʻrxon oʻrtasidagi hal qiluvchi jang
1210-yil kuznining boshida Sirdaryo ortidagi Ilamish
dashtida boʻldi va u xorazmiylarning gʻalabasi bilan yakunlandi, natijada butun Movarounnahr Xorazmshoh davlati
tarkibiga kirdi.

Bu gʻalabadan soʻng Qutbiddin Muhammad oʻziga
Iskandari Soniy laqabini oldi. Turkonxotun esa Xudovandi
Jahon — Jahon hukmdori laqabini oʻziga ma'qul bildi va
oʻzining tugʻrosida: “ismat at-dunya vad-din Ulug“ Tarkon
malika nisa al-alamayn” soʻzlari bilan barobar “i'tasamtu
billahi” kalimasidan iborat shiorni oʻydirdi va shu tugʻro
bosilgan farmonlar chiqara boshladi. U tugʻrosini
Xorazmshoh tugʻrosi bilan teng bilar, bu esa aslida oʻzini
oʻgʻlidan ulugʻ deb sanashini bildirardi. Ona bilan farzandning raqobati avjga chiqib, oliy maqomiga yetdi.

Gurganjga qaytgan Xorazmshoh Movarounnahr mulkini qoʻlga kiritishida ko“maklashgan Samarqand hukmdori


www.ziyouz.com kurubxonasi

Usmonga qizi Xonsultonni xotinlikka berdi. Toʻydan keyin
oʻz mulkiga qaytishni istagan Usmonga Turkonxotunning
talabi bilan bir yilgacha javob berilmadi. Har gal ruxsat
tilagan kuyovga ota-bobolar udumini pesh qilishdi,
“Chillangiz chiqmasdan qanday qaytasiz”, — deyishardi.
Ammo “chilla” bir yilga choʻzildi.

Bir yildan soʻng Samarqandga qaytgan Usmon qaynotasiga qarshi isyon boshladi. Uning yo'qligida shaharni
boshqargan Xorazmshoh amiri aholini oʻz jabr-zulmi bilan
qon qaqshatgan edi, buni qaytishi bilan sezgan, qolaversa
bir yillik shohona qamoq azoblari jonidan oʻtgan Usmon
xalqni xorazmiylarga qarshi koʻtardi. U, eng avvalo,
Xorazmdan xotinini kuzatib kelganlarni ayamay qirib tashlashni buyurdi, Xonsultonni esa boshqa xotinlarining xizmatini qilishga majbur qildi. Bunday haqoratga chidolmagan Xonsulton bir guruh xorazmiylar bilan shahar qal'asiga kirib bekindi.

Xorazmshoh gʻazabidan qoʻrqqan Usmon Go'rxonga
elchi joʻnatib, yana uning itoatida boʻlishga tayyorligini
izhor qildi. Ammo tez orada yetib kelgan Xorazmshoh
qoʻshini uch kunlik jangdan soʻng Samarqandni egalladi.
Shahar osmonini alanga va tutun bilan barobar qatli omga
mahkum odamlarning oh-u nolasi tutdi. Faqat samarqandlik sayyid-u imomlarning yalinib-yolvorishlaridan keyingina Xorazmshoh qirgʻinni toʻxtatishga rozi boʻldi. Xonsultonning talabi bilan Usmon qatl etildi — Movarounnahrdagi soʻnggi qoraxoniy hukmdor shunday oʻlim
topdi. .

Qutbiddin Muhammad uzoq muddat Samarqandda
qolib ketdi. Bir paytlar xalifa al-Ma'mun ta'riflagandek,
Movarounnahr beqiyos uzugu uning koʻzi boʻlmish
Samarqand jamoli Xorazmshoh ko'nglini rom etgan,
qolaversa, Xorazmshoh Gurganjga, yana onasining yoniga,
malikaning urugʻ-aymog'i bilan toʻlib ketgan oʻsha fitnakor
saroyga, har qadami kuzatilgan, hatto, koʻnglida kechgan
xayoli oʻsha zahoti onasiga ma'lum boʻladigan fitnalar
uyiga qaytishni istamadi. Nima boʻlgandayam bu hol keyinchalik ham takrorlana boshlandi va Samarqand
Xorazmshoh davlatining ikkinchi poytaxti boʻlib qoldi.
Hukmdor farmoyishiga binoan shaharda yangi jome masjidi va arki oliy qad tikladi, qo'shinning eng katta qismi ham
shu yerda muqim boʻldi.


www.ziyouz.com kurubxonasi

Ammo uning gʻalabasi aldamchi edi, illo uning harakati
bilan zaiflashgan qoraxitoyliklar davlati hokimiyat uchun
boshlagan kurash tufayli tanazzulga yuz tutdi va oqibatda
sharqda tobora kuchga kirib borayotgan Chingizxon davlati
bilan Xorazmshoh mulki orasidagi devor oʻrtadan koʻtarildi. Ammo Qutbiddin Muhammad hali buni anglab yetmagan, u saltanatning janubi-gʻarbiy sarhadlarini kengaytirishga kirishgan edi. Izchil olib borilgan elchilik
siyosati va urush harakatlari natijasida tez orada Iroqi
Ajamdan tashqari Mozandaron, Arron, Ozarbayjon, Shirvon, Fors, Kirmon, Makron, Mang'ishloq, Sijiston, G'ur,
G'azna va Bomiyon Xorazmshoh tasarrufiga oʻtdi, Hindiston sarhadidan Hurmuz qoʻltigʻigacha boʻlgan yerlarda
Xorazmshoh nomiga xutba oʻqildi. Xorazmshoh saltanatidagi shaharlar soni toʻrt yuzdan oshdi.

Takash bilan xalifa an-Nosir oʻrtasidagi adovat bu paytga kelib yana qoʻzgʻaldi. Muhammad Xorazmshoh ham
otasiga oʻxshab yoʻl tutdi: paygʻambar noibi, jumla
moʻminlarning sardori — xalifa hokimiyatiga daxl etdi. U
oʻz itoatidagi toʻrt yuz shahardan tashqari xalifalik poytaxtida — dunyoning oʻrtasi va islom qubbasi sanalmish
Bag'dodning barcha masjidlarida ham oʻz nomiga xutba
oʻqitishni, oʻziga buyuk saljuqiy sultonlarga koʻrsatilgan
izzat-ikrom qilinishini talab qilib elchi joʻnatdi. Bundan
koʻzlagan murodi oʻzini jumla musulmon mulkining oliy
hukmdori deb e'tirof etilishi edi. Xalifa an-Nosir:
“Xorazmshoh boshqa hukmdorlar qatori inoyatimiz sarhadidadur”, — deb uning talabini rad etdi. Qutbiddin
Muhammad xalifaga ochiqdan ochiq qarshi borish uchun
arzirli bahona chiqquncha kutishga ahd qildi. Shu orada
xalifa oʻgʻli Abu Nosir Muhamadni davlat ishini yurgizishga noqobillikda ayblab, uning nomini xutbadan olib tashlashni buyurdi. Yolgʻiz Xorazmshoh bundan boʻyin tovladi, hatto xalifa farmoyishiga boʻysungan ayrim mulkdorlarga qarshi qoʻshin tortdi. Ammo Bag'dod ustiga borish
uchun bu bahona boʻlolmasdi.

Keyin an-Nosir Makkai Mukarrama hukmdorining mustaqil idora yurgizayotganidan norozi boʻlib, boʻysunmas
hokimni oʻldirmoqchi boʻlib oʻz odamini yuborgani ma'lum
boʻldi. Makka hukmdori Hazrati Ali ibn Abutolibning
avlodlaridan edi. Xorazmshoh imomlarga murojaat qilib,


www.ziyouz.com kurubxonasi

an-Nosir mansub Abbosiylar xonadoni xalifalik taxtini
Hazrati Ali xonadonidan zoʻrlik bilan tortib olgani, bu
xonadonga mansub kishilarni oʻldirishga kirishganlikda
aybladi, uning bu xatti-harakati xalifaga xos emasligini,
qolaversa, haqiqatni tiklab, uning oʻrniga Hazrati Ali
avlodiga mansub kishini belgilash lozimligini aytarkan,
imomlardan an-Nosirga qarshi jihod e'lon qilishga fatvo
berishlarini talab qildi. Ish shu darajaga yetdiki,
Xorazmshoh dargohi shia' mazhabiga mansub sayyidlar-u
ulamolarning najot qal'asiga aylana boshladi. Xorazmshohning bunday siyosati saltanatning sun'iy aholisi gʻashini keltirdi. Hatto, Xorazmshoh shia' mazhabini zoʻrlik
bilan tarqatarmish degan mish-mishlar, vahimali ovozalar
toʻrt tarafga tarqaldi. Movarounnahr-u Xuroson shaharqishloqlarida: “Pok mazhabimizga rofiziylar aralashmasin,
iloyim! Unda harom boʻlamiz, choryorlarning qarg'ʻishiga
qolamiz! Yana urush boʻlgʻay, yana yoʻqchilik boʻlgʻay!” —
«degan shivir-shivirlar eshitila boshlandi. Ammo Xorazmshoh bu gaplardan bexabar, xufiyalar-u farmonbardorlar bu
haqda ogʻiz ochishga qoʻrqishar, Turkonxotun esa oʻgʻlining yoʻl qoʻygan har bir xatosi uning foydasiga boʻlayotganidan xursand edi. Malika ikki yoʻl tutar, dargohiga
shikoyat bilan kelgan sayyid-u ulamolarga qoʻshilib oʻgʻlining bu ishini qoralar, oʻgʻli bilan yuzma-yuz boʻlganda esa
bu haqda churq etmasdi.

1212-yili Xorazmshoh huzuriga xalifaning elchisi,
bagʻdodlik soʻfiylarning piri komili, shayx Shihobiddin asSoʻhravardiy tashrif buyurdi. Shayx Shihobiddin Abu Hafs
as-Soʻhravardiy oʻsha davr tasavvufining ulugʻ namoyandasi edi. U nisbat al-xirqa — xirqa kiyganlar avlodidan
edi. Uning amakisi Shayx Abu Najib as-Soʻhravardiy ko'p
ulugʻ shayxlarni, shu jumladan, Shayx Kubro ustozlarini,
xususan, Shayx Roʻzbehon Kozaruniy — Misriyni tarbiyalagan murshid boʻlgan. Ularning deyarli barchasi
Soʻhravardiya tariqatining peshvolari sifatida mashhur edilar. Shayx Kubroning oʻzi ham bu tariqat ahliga mehr
qoʻygan, uning aqidalarini rad etmasdi.

Abunajib Abdulqodir ibn Abdulloh Soʻhravardiyning
laqabi Ziyouddin edi. U hijriy 490-yilda Zanjonning
Soʻhravard manzilida dunyoga keldi. Abunajib oʻn uch
yoki oʻn toʻrt vosita orqali hazrati Abubakrga borib ula

www.ziyouz.com kurubxonasi

nardi. Yoshlik ehogʻlarida Bagʻdodga keldi, madrasada
ta'lim olar ekan, tasavvufga berildi va uzlatga chekindi. U
Shayx Ahmad G`azzoliydan irshod topdi. Soʻfiya ahli
rusumiga koʻra, u kasb ortidan halol luqma topishga
intilib, meshkoblik bilan shugʻullandi. Yillar oʻtib azamati
va qurbati toʻrt tomonga yoyildi. U tiklagan madrasa va
rabot muxlislar ziyoratgohiga aylandi. Umrining soʻngida
Baytulmuqaddasni tavof qilishga otlandi, ammo salibchilar
qo'zg'agan urush sababidan orzusiga yetolmadi. U
Damashqda qolib, bir necha vaqt va'zgoʻylik bilan
shugʻullandi va 563-yili Bagʻdodda olamdan oʻtdi. Shayx
Abunajib qalamiga mansub “Odob ul-muridin” risolasi
tasavvuf ahlining e'tiborli kitobi sanalardi. Bu risola
soʻfiya qoidalarini muridlar odobi orqali bayon etishga
bagʻishlangan edi. Eronli tasavvufshunos Abulhusayn
Zarrinkoʻbning yozishicha, “bu risola mutolaasidan ma'lum
boʻladiki, u (Abunajib) fiqhda hadis ahlidan va muomalatda darvishlikni davlatmandlikdan ustun sanar va hol
boʻyicha, ilmni tan olmagan kishilarga zid ravishda, ilm
fazilatiga behad ishongan soʻfiylar toifasidan edi... Uning
nazarida, tasavvufning boshlanishi — ilm, oʻrtasi — amal
va oxiri — mavhibat (ehson) erur. Ilm murod etilgan
narsani kashf etsa, amal talabni muyassar ctadi va mavhibat amal orqali erishilmogʻi lozim gʻoyaga yetadi. Shu
sababdan tasavvuf ahli uch tabaqadur: muridi tolib,
mutavassati toir va muntaho vosil. Bular orasida murid
sohibi vaqt boʻlsa, mutavassit xudovandi hol erur va
muntaho sohibi yaqindur”.

Abunajibdan boshlangan Soʻhravardiya tariqati vaqt
oʻtib, Bahouddin Zakariyo Moʻltoniy va Shayx Faxruddin
Iroqiy vositasida hind zaminida inkishof topdi. Eron soʻfiya
silsilasida, jumladan Ne'matullohiya, Piri Jaloliya va
Safaviya tariqatlari Soʻhravardiya zaminida oʻsib-ungan
nihollar edi. Ammo Bagʻdodda uning ruhoniy merosini
shayxning ham shogirdi, ham jiyani boʻlmish Shayxulislom
laqabi bilan mashhur Shayx Shihobiddin Abuhafs Umar
ibn Muhammad Soʻhravardiy qabul etdi. Bu zot hijriy 539yil sha'bonida Zanjon Soʻhravardida olamga kelgan edi. U
Bag'dodda qarindoshi Shayx Najibuddin Soʻhravardiy,
Abdulqodir Geloniydan, keyinchalik Basrada oʻz davrining
ulugʻ allomalaridan saboq oldi. Zamon oʻtib, uning nomi


www.ziyouz.com kurubxonasi

ham amakisinikidek olamga yoyildi. Uning suhbatiga tashna ilmparvarlar: shoh-u gado baravar Bagʻdodga oqib kela
boshladilar. 599-yilda xalifa Nosiruddinulloh (an-Nosir)
Furot daryosining tarmogʻi boʻlmish Iso sohilida rabot tiklab, uni Shayx Shihobiddinga in'om etdi. Shayx mana shu
rabotda yashab koʻp asarlar, shu jumladan soʻfiylik bayoniga oid “Avorif al-maorif” risolasini bitdi, koʻp salohiyatli
shogirdlar tarbiyalab, “Shayx at-ta'lim va at-tarbiya”
nomini oldi. Soʻhravardiya tariqati tarixi Shayx Abunajibdan boshlangan boʻlsa-da, Shayx Shihobiddin nomi
bilan qaror topdi.

U boshlangʻich tarbiyani amakilaridan olgan boʻlsa-da,
ularning yoʻlini qattiq tutmadi, xilvatnishinlikdan koʻra
hukmdorlar, xususan, xalifa an-Nosir xizmatida boʻlishni
ma'qul koʻrdi, futuvvat ruhida turdi. Xalifa ham soʻfiylarning ommaga boʻlgan kuchli ta'siridan oʻz manfaati
yoʻlida unumli foydalanishni koʻzladi. An-Nosir topshirigʻ'iga binoan Movarounnahrga kelgan shayx bundan
avval ham koʻp hukmdorlar huzuriga elchilikka borib, xalifa nomidan muzokaralar yuritgan. Shayx Shihobiddin asSoʻhravardiy Xorazmshohning shia' tarafiga ogʻa boshlaganidan xavotirga tushgan xalifaning koʻngil e'tirozlarini
olib kelgan edi.

Muhammad Xorazmshoh xalifa elchisini Buxoroda
katta e'tibor bilan kutib oldi. Dastlab juda maroqli mavzular bilan boshlangan majlis Shayx as-Soʻhravardiy bir
hadisni sharhlab, abbosiylar xonadoniga ziyon yetkazishdan
saqlanishni uqtira boshlaganidan soʻng noqulay jimlik ichida qoldi. Ammo sukut uzoqqa bormadi, Xorazmshohning
qoni qaynab, hozirgina tabassum yashnatgan yuzi qipqizargancha ogʻiz ochdi:

— Hazrati Shayx, arab tilidan bexabarligimiz bois,
bizni bir sodda va nodon turk deb bilmasinlar. Illo, men u
kishi aytgan hadis ma'nosini juda yaxshi angladim. Yana
shuni quloqlariga quysinlarkim, biz hali al-Abbos xonadoniga mansub biror bir zotga ziyon yetkazgan, ularga
qarshi biror bir gʻayri maqsadimiz ham yoʻqdur. Ammo biz
eshitdikki, ahli moʻminlar sardori salimining zindonlarida
bu xonadonga mansub koʻp shaxslar azob chekmakdalar,
oʻsha yerda tugʻilib, oʻsha yerda oʻlim topmoqdalar. Shul
sababdan ham, hazrati Shayx bu hadislarini umarul


www.ziyouz.com kurubxonasi

mo'minin huzurida aytsalar ham ibratli, ham oʻrinli bir ish
boʻlur edi.

Bu gapni eshitib qo'rquvdanmi, hayajondanmi rangi
duv oqarib ketgan Shayx as-So'hravardiy tutila-tutila xalifa yonini olishni davom ettirdi. Ammo Xorazmshoh bu
gaplarni eshitmaganga olib, qoʻli bilan mashshoqlarga
“Chaling!” — deganday ishora qildi. Oʻsha zahoti xorazmiy torning mungli sasi yangrab, oʻrtadagi noxush sukunat
oʻrnini toʻldira boshladi. Ammo mungli kuy avjiga
chiqqani sayin gʻazab va qoʻrquv orasidagi dillar ostonasida qoldi: Shayx tezroq bu qoʻrqinchli dargohni tark etmoqni, Xorazmshoh esa xalifadan qay yoʻsinda oʻch olmoqni
o'ylardi...

Oradan koʻp vaqt oʻtmay, Xorazmshoh haj mavsumida
uning mulkidan yoʻlga chiqqan ziyoratchilarga xalifatga
qarashli yoʻl va manzillarda la'nati ismoiliylardan ham battarroq munosabatda boʻlishganidan xabar topdi. Bunga
javoban u an-Nosir nomini xutbadan va tangalardan olib
tashlashga farmon berdi. Bunga qanoatlanmay, saltanatdagi ahli ulamo-yu imomlarni toʻplab, fitnachi xalifani shariat nomidan zer-u zabar etishga va Hazrati Ali avlodi
boʻlmish Alo ul-Mulk at-Tirmiziyni xalifalikka tayinlash
uchun fatvo berishlarini qat'iyan talab etdi. Yig'ilganlar
uning qahr-u gʻazabiga duchor boʻlishdan shundoq fatvoni
berishni afzal topdilar. Ammo fatvo olgan Qutbiddin
Muhammad bu gal ham Bag'dodga qo'shin tortishga
shoshilmadi.

Ammo G'azna olinganida qoʻlga tushgan gʻuriylarga
mansub hujjatlar orasida xalifaning maliklarni Xorazmshohga qarshi urush ochishga da'vat etgan bir necha maktubi topildi. Ammo eng dahshatlisi, bu qogʻozlar orasida
an-Nosirning qoraxitoyliklarga yuborgan bir maktubi bor
edi. Unda islom dunyosining qo'riqchisi boʻlmish xalifa
gʻayridinlarni Xorazmshoh davlatiga bostirib kirishga da'vat etardiki, bu esa, burgaga achchiq qilib koʻrpani kuydirgan qabilida ish tutgan xalifaning islom dunyosiga xiyonati edi. Buni Bagʻdod ustiga qoʻshin tortish uchun arzirli
bahona boʻlishini anglagan Xorazmshoh 1217-yil yozining
oxirlarida harakatga tushdi.

Qo'shin Hamadonga yetganidan xabar topgan an-Nosir
yana Shayx as-Soʻ'hravardiyni Xorazmshoh huzuriga


www.ziyouz.com kurubxonasi

yuborib, nima qilib boʻlsayam, urushning oldini olishni
tayinladi. Bu gal Shayx oldingidek tantanavor kutib olinmadi, muomala juda sovuq va xatarli boʻldi, bechora elchi
har lahza jonini hovuchlab turdi.

Uni Xorazmshohning ulkan va qoʻsh-qoʻsh ayvonli
zarbof bezaklar bilan bezatilgan chodiriga taklif qilishganda, qo'rquvi yana oshdi. Ammo qoʻrquv aralash boʻlsa-da,
qadam qoʻygan maskanining goʻzalligi va hashamdorligidan
ogʻzi ochilib qoldi. Hatto, xalifa ham bunday muhtashamlikni yetti uxlab tushida koʻrmagan boʻlsa kerak, deb
oʻyladi Shayx. Dahlizda darajasiga qarab saf tortib turgan
Ajam mulkiga qarashli Hamadon, Isfahon, Roy va boshqa
shaharlar hukmdorlarini ko'rdi. Keyingi ipak ayvonga
oʻtganda, u yerda Xuroson mulkidagi Marv, Nishopur,
Balx va boshqa manzillar voliylarini koʻrdi. Shayx uchinchi ayvonga o'tganda, uning dahlizida movarounnahrlik
hukmdorlar ulugʻvorlik qiyofasida tizilgan edilar. Nihoyat,
oltin iplar bilan beqiyos naqshlar chekilgan ulkan xirgohda oʻtirgan Xorazmshohga koʻzi tushdi. Uning boshi uzra
yuksalib turgan sijof qiyosi va bahosi yo'q toshlar bilan
bezatilgan edi. Egnida Buxoroning zarbof toʻni, boshida
mo`ynali qalpoq kiygan Qutbiddin Muhammad safarda foydalanadigan oddiy taxtda viqor bilan oʻtirardi.

Shayx Xorazmshohga yaqinlashib, xalifa elchisiga xos
sipolik bilan ta'zim qildi va salom berdi. Ammo
Muhammad Xorazmshoh javob bermadi, yetmish uch
yashar elchini, hatto, oʻtirishga ham taklif etmadi.

Shayx as-Soʻhravardiy podshohga tikilardi-yu, uning
xotirjam yuzini emas, oʻsha olis Buxorodagi g'azabdan qipqizarib ketgan, dahshatli holatini koʻrib turardi. Koʻrardivu, dilida oʻsha tanish qo'rquv gʻimirlay boshlaganini
sezardi. Ammo elchi burchini ado etishi shart, illo, vaziyat
chatoq: agar u bir necha yil avval Buxoroga Xorazmshohni
nomaqbul maqsadlardan qaytarishga borgan boʻlsa, bugun
uni yovuz harakatlardan qaytarishi lozim edi. Shayx asSoʻhravardiy qoʻrqar, ammo bu qoʻrquv jon hifzining emas,
ahli muslim qoni toʻkilishining oldini ololmay qaytishning — ilojsizlikning qoʻrquvi edi.

Burch qoʻrquvdan ustun keldi: shayx gapni yana alAbbos xonadonining fazilatlari haqida, xalifa an-Nosir
islom posboni va tayanchi, ahli moʻminlarning oliy rahbari,


www.ziyouz.com kurubxonasi

pokdomon va taqvodor odam ekanligini aytishdan boshladi. Xorazmshoh chehrasida biror bir his-hayajon zohir
etmagan holatda, Shayx gapini davom ettirishga ortiq
imkon bermay, qat'iyat bilan soʻzladi: й

— Hazrati Shayxga aytinglarkim, ul kishi ta'rif etgan,
tillaridan bol tomib, madh-u sano qilgan zot Bagʻdodda
yoʻqdur. Mana biz Bagʻdodga borsak, oʻshanday zot unda
mujassam boʻlgʻay! Hazrati Shayx bizning dargohimizda
qoladilar, oʻzlari ta'riflagan zotning Qubbai Islomga qanday kirishiga guvoh boʻladilar...

Xorazmshoh soʻzini yakunlab, “Gap tamom!” degandek
boshini egdi. Shayx as-Soʻhravardiy qulog'iga esa oʻsha olis
Buxoroda eshitgan mungli kuy quyula boshladi. Ammo xirgohda mashshoqlar yoʻq edi...

1217-yilning kech kuzida Muhammad Xorazmshohning
qoʻshini Bagʻdod ustiga yurdi. Qoʻshin shunday ulkan
ediki, oraliqdagi dasht-u biyobonlar, ekini yigʻishtirib olingan dalalar otlarning kishnashi, yaroqlarning jarangiga
toʻlib ketdi. Qoʻshinning ilg'or qismi Bagʻdod mulkiga
yaqinlashgan, asosiy qo'shin esa Asadobod dovoniga yetganda kuchli qor yogʻini boshlanib, havo haddan tashqari
qattiq muzlab, kecha-kunduz tinmagan qor boʻroni boshlandi. Uch kun davom etgan dahshat natijasi halokatli
boʻldi: qanchadan qancha askarlar dovonning har ikki tarafida muz qotib halok boʻldilar, otlar tarashaday qotdilar,
ustiga-ustak, sovuqdan diydirab adashib yurgan jangchilarni togʻlik kurdlar qilichdan oʻtkaza boshladilar, egasiz
qolgan zaxiralarni talon-taroj etdilar. Ulkan qoʻshindan bir
hovuch askargina omon qoldi.

Xorazmshoh ortiga — Buxoro tomonga qaytar ekan,
butun yoʻl davomi xalifani la'natlashdan charchamadi,
toʻxtagan manzillarida, Ajam-u Xuroson, Movarounnahrda
xalifa nomini xutbada tilga olmaslikni talab qildi. Ammo
ayrim shaharlarda uning farmoyishiga zid xalifa nomi xutbada yod etilishi davom etdi. Dorulmulk Gurganjda ham
uning talabiga quloq osmadilar. Qutbiddin Muhammad
bunday boʻyin tovlashlar uning xatolaridan ustalik bilan
foydalanayotgan onasining amri yoki gʻoyibdan qoʻllabquvvatlashi bilan boʻlayotganini bilar, farmoni ado etilmagan oʻsha shaharlarning koʻpchiligi onasining urugʻ-aymoqlari tomonidan idora qilinishidan xabardor — ammo chora


www.ziyouz.com kurubxonasi

koʻrish qoʻlidan kelmas, imkonsiz edi. Ha, Asadobod
davoni uning shavkatini yerga urdi, Turkonxotunning esa
qudratini oshirdi, bu ahmoq xotin avvallari har bir gapida
oʻgʻlining davlat ishida uquvsiz deb pinhona ta'kidlagan
boʻlsa, endi uni salohiyatsiz sarkarda deyishgacha bordi,
hatto, qoʻshinniyam oʻz itoatiga olishga urinmoqda.

Yurtiga qaytgan Xorazmshoh nima qilishini bilmas,
asosan, Buxoro-yu Samarqand oraligʻida, ba'zan qisqa
muddat Gurganjda turib, Asadobod dovonida qora
taqdirdan zarba yegan yuragini ovuntirishga urinardi.
Nafsoniyati yerga toptalgan hukmdor alamini sharobdan
olar, bu ishi bilan yana onasining hokimiyatga intilishiga
kengroq yoʻl ochayotganini, sharob-u koʻngilchog'liklar
uning vujudini zaiflashtirgani barobar saltanat qudratiga
rahna solayotganini, shubha-yu gumonlar yuragini qurt
kabi kemirgani sayin saltanat qudrati ildizlarini ham chiriy
boshlaganini anglamasdi.

Keyin esa Xorazmshoh yana bir sharmandali ishga qoʻl
urdi. Majdiddin Bagʻdodiyni nobud etdi.


www.ziyouz.com kurubxonasi

IKKINCHI QISM

Faqat Azozil kibr va or qilib, Odamga sajda qilmadi.

Olloh soʻradi: “Senga buyurgan paytimda nima seni
sajda qilishdan toʻsdi?” Azozil aytdi: “Men Odamdan
yaxshiroqman, illo meni olovdan yaratgansan. Uni esa loydan yaratding. Men quritilgan loydan Sen yaratgan
Odamga sajda qiluvchi emasman!” Shunda Olloh xitob
qildikim: “lavhi Mahfuz yonida bitgan va saqlab yurgan
xatingni oʻqi!” Azozil oʻqidi: “Olloh taolo farmoniga
boʻysunmagan bandaning sazosi la'natdur!” Olloh Azozilga
aytdikim: “Sen jannatdan chiq! Sen uchun unda kibr-u
havo qilib yurish joiz emas. Albatta, sen xor boʻlguvchilardandirsan! Endi sen mening dargohimdan quvilgan
mal'unsan, endi sening noming Iblisdur va to jazo kunigacha senga barchaning la'nati boʻlur!”

Iblis iltijo qilib: “Menga Bashar tiriladigan Kun —
Qiyomatgacha oʻlmasdan yashash uchun muhlat ber!” —
dedi. Olloh dedi: “Sen muhlat berilganlardansan!” Iblis
“aytdikim: “Qasamki, agar Sen meni Qiyomat kunigacha
tirik qoldirsang, albatta, men Odam zurriyotini ham
yoʻldan ozdirub, halokat yoʻllariga burib yuborurman,
magar ozginalarigina haq yo'lda qolsalar-qolurlar”. Olloh
aytdi: “Bor, senga muhlat berdim! Bas, ulardan kim senga
ergashsa, u holda, shak-shubhasiz, jahannam sizlarga yetarli jazo boʻlur! Ulardan kuching yetgan kimsani ovozing
bilan qoʻzgʻat, ularning ustiga otliq va piyoda lashkarlaringni tort, topgan mol-davlat va bola-chaqalarida ularga
sherik boʻl, ularga yolg'on va'dalar qil! Ammo shuni bilginkim, Mening zimmamdagi Toʻgʻri yoʻl budir: aniqki,
Mening bandalarim ustida sen uchun hech qanday saltanat — hukmronlik yoʻqdir, yolgʻiz gumroh kimsalarni bu
Toʻgʻri yoʻldan ozdira olursan! Biz har bir bandamizni
Qiyomat kunida oʻz nomai a'moli bilan chorlagaymiz. Bas,
kimgaki oʻz kitobi — nomai a'moli oʻng qoʻlidan berilsa,
ana oʻsha kishilar o'zlariga qanchalik zulm qilinmagan holida, nomai a'mollarini oʻqirlar, yaxshi amallarining


www.ziyouz.com kurubxonasi

savoblarini bilib olurlar. Kimki, senga ergashib, koʻr-gumroh ekan, u oxiratda ham koʻr va butunlay yoʻldan ozguvchidir”.

Soʻng Olloh Odamga qarab dedi: “Ey Odam, sen esa
jufting Havvo bilan jannatni maskan tutib, xohlagan joyingizdan taomlaning. Faqat mana bu daraxtga yaqinlashmang, u holda zolimlardan boʻlub qolursizlar”. Ammo Iblis
Odam va uning juftini vasvasaga soldi: “Ey Odam, men
senga Abadiyat daraxtini va yoʻq boʻlmas mulk-u davlatni
koʻrsataymi? Parvardigoringiz faqat farishtalarga aylanmasligingiz va jannatda abadiy yashab qolmasligingiz
uchungina sizlarni bu daraxtdan qaytardi. So'zimga ishoning, albatta, men sizlarga xolislardanman”, — deb qasam
ichdi. Odam bilan Havvo daraxt mevasidan totib ko'ʻrishlari bilanoq avratlari ochilib qoldi va oʻzlarini jannat
yaproqlari bilan to'sa boshladilar. Odam yaratgan
Parvardigoriga osiy boʻlib, yoʻldan ozdi. Buni koʻrib
Parvardigor nido qilib, dedi: “Sizlarni bu daraxtdan qaytarmaganmidim va shayton sizlarning ochiq dushmaningiz
demaganmidim?” Odam bilan Havvo: “Parvardigoro,
bizlar oʻz jonimizga jabr-zulm qildik. Agar bizlarni
magʻfirat va rahm qilmasang, shubhasiz, ziyon koʻrguvchilardan boʻlib qolurmiz!” — dedilar. Soʻngra Olloh taolo
ularni siylab, yana o'ziga yaqin qilib, tavbalarini qabul
qildi va Toʻgʻri yoʻlga hidoyat qildi va yana dedi: “Endi
bir-biringizga — shayton odamga, odam shaytonga dushman boʻlgan holingizda Jannatdan Yerga tushingiz. Endi
sizlar uchun ajalingiz yetguncha Yerda qaror topib, gunohingizni oqlash bilan mashgʻul boʻling. Yerda yashaysizlar
va unda oʻlursizlar va undan hisob-kitob uchun chiqarilursizlar”.

Yana Olloh dedi: “Ey Odam, Biz seni loy mag'zidan
yaratdik. Sening bolalaringni va qolgan barcha jonzotlarni,
avvalo, nutfi manoyidan, soʻngra inson suratida shakllanib
bitgan-bitmagan parcha goʻshtdan onalarning qornida uch
qavat zulmat ichida yaratamiz. Ularni erkakning beli bilan
ayolning ko'krak qafasi oʻrtasidan otilib chiquvchi bir
suvdan yaratamiz. Ha, Ollohingiz shunday qudratli zotdirki, sening bolalaringni eng nochor narsadan — bir tomchi
suvdan yaratgay. Soʻngra ular uchun nochorlikdan keyin
kuch-quvvat paydo qilgʻay, soʻngra kuch-quvvatdan keyin
yana nochorlik va qarilikni paydo qilgʻay. Ollohingiz shun

www.ziyouz.com kurubxonasi

day zotki, u o'zi xohlagan narsani yaratur, illo u qudratli
va bilimdondir”.

Yana aytdikim: “Biz o'sha Yerni yoyiq va keng yaratdik va unda toʻrt kun ichida togʻlarni oʻrnatib qoʻydik
hamda har yerning oʻziga moslashgan turli-tuman
narsalarni undirib-oʻstirdik. Unda sizlar uchungina emas,
balki faqat Biz beradigan sizlarning qoʻl ostingizdagi kishilar uchun ham rizq-u nasibalarni yaratib qoʻydik.
Sizlarning rizq-u ro'zingiz boʻlmish har bir narsaning asli —
manbayi Bizning dargohimizdadir. Biz u narsalarni aniq
oʻlchoq bilan sizlarga tushirurmiz. Biz shamollarni bulutlarga homilador bo'lgan hollarida yuboramiz, osmondan
yomg'ir yogʻdirib, sizlarni u bilan sugʻoramiz. Soʻng Biz
sizlar uchun shu suv yordamida ekin va bogʻlarni paydo
qildik. Sizlar uchun u bogʻlarda koʻp mevalar boʻlur, sizlar
ulardan yeysizlar. Sizlar uchun yetti juft chorva mollarini
yaratdik, ular ham bizning sizga oʻxshash ummatlarimizdirlar. Biz sizlarni ularning qornidagi sut bilan
sugʻorurmiz, yana sizlar uchun ularda yunglaridan kiyim
to'qish, minish kabi koʻp foydalar bordir. Shuningdek,
ularning goʻsht-yogʻidan yeysizlar. Yana ularning ustida va
daryo-dengizlarda esa kemalarda yuk tashiysizlar.

Albatta, Biz oʻzimiz barcha jonzotlarga hayot berurmiz
va o'lim berurmiz. Hech bir odam Olloh iznisiz, ajali yetmay turib oʻlmaydi, qayerda boʻlsangiz ham sizlarga oʻlim
yetib borajakdir. Biz barcha oʻtgandan keyin ham yolgʻiz
oʻzi qoladigan vorisdurmiz. Aniqki, Biz sizdan ilgari oʻtgan
barcha zotlarni bildik, keyin kelguvchi zotlardan ham
xabardormiz”.

Yana aytdikim: “Ogoh boʻling! Odamlarga ayollar,
bolalar, tuganmas oltin-kumush boyliklar, qimmatbaholi
otlar, chorva va ekin-tikinlar kabi istak-xohishlarga koʻngil
qo'yish havasi berildi, bu istak-xohishlar atayin chiroyli
qilindi. Holbuki, bu narsalar hayoti dunyoning oʻtkinchi
narsalaridir. Bilinglar, albatta, bular fitna-sinovdir.
Ollohning huzuridagina eng ulkan savob va eng goʻzal qaytadigan joy — jannat bordir. Shunday ekan, oʻtkinchi
narsalarga koʻngil bermay haqiqiy goʻzallikni seving”.

Yana aytdikim: “Olloh osmonlar va yerning nuridir. U
Zot nurining (moʻmin banda qalbidagi) misoli xuddi bir
tokcha, uning ustida bir chiroq, bu chiroq bir shisha ichida, u shisha goʻyo bir dur yulduzga oʻxshaydi. U (chiroq)
na sharqiy va na g'arbiy bo'lmagan (balki zaminning qoq


www.ziyouz.com kurubxonasi

markazidagi) muborak zaytun daraxtining (moyidan)
yoqilur. Uning moyi (tiniq, musaffoligidan) garchi unga
olov tegmasa-da, (atrofni) yoritib yuborgudek. (Olov
tekkach) nur ustiga nur (boʻlur). Olloh oʻzining bu nuriga
Oʻzi xohlagan kishilarni hidoyat qilur”.

u...

Shayx Kubro oldidagi kitobga bosh egib turgani bilan
koʻzlari yumuq edi. U Zamaxshariy tafsirini yoddan bilardi. Shayx shahar ostonasida qonxoʻr gʻayridinlar galasi turganidan, erta-indin shahar zabt etilishidan, hatto, soʻnggi
jangda shahid ketishidan ham xabardor, shu qutlugʻ ayyom
yaqinlashayotganini ich-ichidan tuyib, ruhiy ustozi kitobi
oldida tiz choʻkib oʻtirgancha, ul ulugʻ zotga gʻoyibona
tashakkurlar aytar, Movarounnahr tuprogʻiga moʻr-u
malaxdek yopirilib kirgan kufforlarning kirdikorlari ayrim
kimsalar xudbinligi, badniyat orzularga qul boʻlgani
tufayli boʻlayotgani uchun yolgʻiz oʻzi gunohkordek
marhamatli Tangridan uzri-ma'zur soʻrar edi.

Shayx Kubro bir umr zo'ravonlik, zulm dushmani
boʻldi. Chunki hamma harom narsa mana shu zoʻravonlik,
zulm va jaholat tufayli emasmi?! Uning yoʻli ulugʻ“ soʻfiylar yoʻlining davomi edi. Bu yoʻl ham mashaqqatli, ham
sharafli yoʻldir. Inshoolloh, uni shogirdlari davom ettirajak.

Ha, Movarounnahr-u Xurosonning koʻp azamatli
oʻgʻlonlari uning xonaqosi ostonasidan hatlab, unga iqtido
etdilar. Shayx ularning har birini farzanddek aziz koʻrdi,
ammo qattiqqoʻl otadek ularning yigitlarga xos qaysarliklarini bukib, har birining koʻngliga yoʻl topdi, ularning
beozor, ammo xira koʻngil oynalarini yoz osmonidek musaffo etdi, ularda oʻz bulutlarini suzdirdi, yulduzlar-u, oy-u
quyoshini porlatdi. Tariqat yoʻli — Haqni tanish yoʻlidan
hech qachon qayrilmasliklari uchun ularning irodalarini
ham turmush, ham ilm, ham tariqat sinovlari bilan tobladi, toblarkan, tasavvuf na rusum, na ilm, balki ehtiyoj
ekanini, agar rusum boʻlganda edi, harakat bilan qoʻlga
kiritmoq mumkinligini, agar ilm boʻlganda ta'lim bilan
hosil qilishini, Olloh mulkiga esa na rusum va na ilm bilan
kirib boʻlmasligini uqtirdi. Bu shogirdlarning har biri bitta
yoʻldan yurar, ammo har birining oʻz manzili tayin edi.

Shuncha shogirdlari ichida Majdiddin Bag'dodiy bilan
Sayfiddin Boxarziyga uning boʻlakcha bir mehr-u munosa

www.ziyouz.com kurubxonasi

bati bor edi. Ayniqsa, Xorazmning Bagʻdodak mavzesidan
boʻlgan Majdiddinga. Majdiddin avval hech koʻrilmagan
qisqa bir muddatda murshidlik huquqi — ijoza olishga
musharraf boʻldi. Shayx Kubro dargohiga ilk qadam
qoʻyganida u his-hayajonga oʻta moyil yigit edi. Shayx uni
xuddi bogʻbon noyob gul koʻchatini ehtiyotlab o'stirgandek, qunt va sabr bilan parvarishladi. Ammo baribir shogirdi tabiatida hayajon ustunligicha qolaverdi. Uning bu
hayajoni asosiy maqsadga erishishda xalaqit berishidan
qoʻrqardi shayx. Ammo Majdiddinning oʻzi ham buni
angladi, hayajonini jilovlab, undan mohirlik bilan foydalandi. Boshqalar ming mashaqqat bilan yetishadigan holga
mana shu hayajon tufayli, oniy lahzada erishadigan boʻldi.
Mana shu hayajoni tufayli soʻfiylikning oliy san'ati —
g'`aybul lisonni egalladi. Oʻ, qanday goʻzal satrlar bitishi
mumkin edi u! Vodarigʻkim, qismati qora ekan...

Shayx Kubro boʻlib oʻtgan mash'um voqeadan soʻng
shogirdidan qolgan qog'ozlar ichidan chiqqan bir ruboiyni
eslab, unsiz larzaga tushdi. Bu ruboiyni necha marta
oʻqimasin, har gal uning vujudida titroq aralash bir azob
zohir boʻlardi. “Nahotki Majdiddinning oʻzi ham qismatini
oldindan bilgan boʻlsa?” — deya oʻylarkan, shogirdining
ruboiysini munavvash hol shivirlab oʻqirdi:

Dar bahri muhit gʻoʻta xoham хо"тдап,
Yo gʻarqa, shudan, yo guhare ovardan.

Kori tu muxotar ast, xoham kardan,

Yo surx kunam roʻyi zi to“, yo gardan!

(Mazmuni: Bahri muhit aro sho'ngʻisam deyman, yo
g'arq boʻlmoq, yoki gavhar keltirmoq istayman. Sening
ishing xatarlidir, bajo qilsam deyman, yo yuzing ol etsam
va yoki bo'ynim.)

Majdiddin tabobatda ham beqiyos edi. U ko'p kishilarni, shu jumladan ustozini ham ogʻir darddan xalos etdi.
Hatto, shu yoʻldan borganida ham u oʻz davrining Sinosiga
aylanishi mumkin edi. Afsus, ming bora afsuskim,
Majdiddin ustozining koʻp gaplarini uqmoqni istamadi.
Oʻzini dunyo egalari deb bilgan sultonlarning kasofatli
saroylariga bordi, saltanat ishlariga aralashdi, buning oqibatida erta nobud boʻldi.

Majdiddinning lisonul g'ayb — she'riyatdagi iqtidori
kundan kun kuchayib bordi, saltanatda uning nomi
ogʻizdan og'izga oʻtib, toʻrt tarafga taraldi. Toʻrt tomondan


www.ziyouz.com kurubxonasi

uning huzuriga murshidi muqtadolik tilab shogirdlar kela
boshladilar. Nishopurlik mashhur soʻfiy Farididdin Attor
ham Majdiddin Nishopurda boʻlganida oʻzini uning muridi
deb bildi, necha vaqt uning xizmatida oʻtirdi.

Badfe'l Turkonxotun yosh shayx dovrug£ʻini eshitishi
zahoti uni oʻz huzuriga chorladi. Birinchi suhbatdayoq
Majdiddin Bagʻdodiy malika e'tiborini qozonishga erishdi.
Uning she'rlaridagi aql va ehtiros bu dili qattol ayolni rom
etdi. Shayxning koʻzlaridagi yoshlik olovi uning qarilik
faslining sovuqlarida diydiragan yuragini ilitgandek boʻldi.
Qish payti muzlab yotgan biyobonda adashgan yoʻlchi
toʻsatdan oldidan chiqqan gulxan ustiga oʻzini tashlagandek, malika ham zulmat-u fisq-fujurdan iborat hayotiga
dumli yulduzdek otilib kirgan shayxning etagini mahkam
ushlab oldi. Shayx ham malikani taqvodorlik yoʻliga boshlash niyatida u bilan muntazam suhbatlar qurardi. Ustigaustak, Majdiddinning Xorazmshoh saroyida munshiy va
dabir boʻlib xizmat qiladigan birodari Bahouddin
Bagʻdodiy inisining malika nazarida kuchayib borayotgan
e'tiboridan foydalanib, saroydagi oʻrnini mustahkamlash,
oʻz ta'sir doirasini kengaytirishni istar, shu niyatda yosh
shayxni Turkonxotun huzuriga tez-tez kelishi uchun turli
bahona-yu sabablar oʻylab topardi.

Shogirdining saroyga serqatnov boʻlib qolganidan
tashvishlangan Shayx Kubro uni huzuriga chorlab, pandnasihat berishga urindi.

— Boʻtam, — dedi u, — bu dunyoda oʻzini zoʻr deb bilganlarning koʻzi koʻr boʻladi. Men sizga dunyo-yu oxirat
yaxshiligini Rasululloh alayhissalomning sunnatiga
ergashishda, ne'matning to'la va mukammal boʻlishini
ne'mat beruvchidan minnatdor boʻlishda deb oʻrgatdim.
Tinchlik va farogʻat izlagan qalbingiz yoʻli podshohlarni
tark etish, uzlatga chekinish, deb saboq berdim. Axir Piri
Ansoriy “Sultonlardan barhazar boʻling va ularning
navozishidan qoʻrqing”! — demaganmidilar?! Aldanishdan
saqlaning! Saqlaning!

— Ustoz, — dedi shunda Majdiddin, — saboqlaringiz
qulogʻimda, Ollohning nomi tilimda, hidoyat afsari dilimda. Siz barcha podshohlarni oʻz dabdabasi bilan ovora boʻlib,
o'zlaridan ham oʻzlarida sodir boʻlayotgan narsalardan ham
bexabar, deb aytganlaringiz esimda. Shu sabab ularning
koʻzini ochmoqni niyat qildim. Muhtarama malika oʻz


www.ziyouz.com kurubxonasi

gunohlaridan xijolatda, oʻgʻli sultoni zamon Muhammad
Xorazmshohni shu yoʻlga undash istagida. Shariat-u dinning
poydevori sabr bilan ishonch, deb aytardingiz, hazratim.
Sabr va ishonch ila shu yoʻldan boray...

Shayx Kubro koʻz yumib, bosh chayqadi va alam bilan
pichirladi:

— Boʻtam, sultonlarni nafs boshqaradi. Soʻzlaringiz
nafs uygʻonguncha kor qilgʻay, uygʻonsa, unutgaylar...

Shayx shu soʻzni aytdi-yu, shogirdiga pand-nasihat kor
qilmasligini anglab, indamay xonaqosiga kirib ketdi.
Oradan oz vaqt oʻtmay bir kuni oqshom darvishlar suhbatida Majdiddin ustoziga shukronalar aytmoq boʻlib,
shunday dedi:

— Tush koʻrdim. Biz daryo sohilidagi qumloqda yotgan
tuxumlar emishmiz. Hazrati shayximiz qush boʻlib uchib
kelmishlar. Ul kishi bizni tuxum ichidan tashqariga
chiqardilar. Chiqibmiz-u shayximizni sohilda qoldirib,
yomon bolalardek daryoga qarab yuguribmiz...

Shayx Kubro shogirdning soʻzlarini eshitib, ogʻir oʻyga
toldi. Keyin suhbat oxirigacha gapirmay Majdiddinga
oʻqtin-oʻqtin tikilaverdi va nihoyat mahzun ahvolda ogʻiz
ochdi:

— Boʻtam, karomatli tush koʻribsiz. Bu tush sizni daryoda nobud boʻlishingizga ishoratdur.

Majdiddin Bagʻdodiy ustozining bu soʻzini eshitib,
qoʻrqib ketdi. Nima qilishini bilmay, indamay chiqib ketdi.
Bir necha kun uning daragi boʻlmadi. Oxiri shayx xizmatida yurgan Sa'diddin Hamaviydan ustozining vaqti xush
boʻlgan paytda oʻziga xabar berishni oʻtindi. Shunday
xabar yetishi bilan oyoqyalang holda Shayx xonaqosi poygagiga kelib toʻxtadi. Najmiddin Kubro uni ichkariga chorladi.

— Boʻtam, — deb gap boshladi odatdagidek Shayx Kubro, — imoningiz pok, ishonchingiz mustahkam haqiqat
yo'lidan yurdingiz. Ammo siz boshingizdan ayrilursiz va
tanangiz daryoda gʻarq boʻlib, nobud boʻlgaysiz... Buni
o'zga emas, oʻzingiz karomat qildingiz, man uni yetkardim,
xolos.

Majdiddin ustozining soʻzlarini indamay eshitdi,
Shayxning bosiq ovozida unga nisbatan na achinish, na
rizolik tuygʻusi bor edi:

— Ul tush sizning nobud boʻlishingizga ishora boʻlsa,
sizning oʻlimingiz Xorazm sardorlari boshiga tushadigan


www.ziyouz.com kurubxonasi

falokatlarga ishoradir. Xorazm xarob boʻlgʻay, Gurganj
suvga gʻarq boʻlgʻay.

Shayx shunday dedi-yu, boshini egdi, ichida nimalarnidir pichirlab oʻqiy boshladi. Majdiddin oʻzini ustozi oyogʻi
ostiga tashladi. Najmiddin Kubro shogirdining boshini
silashga qoʻl choʻzdi-yu, qoʻli muallaq qoldi. Bu ishi
shogirdiga nisbatan zulm boʻlajagini anglab, qoʻlini tortdi.

Mash'um karomat tez kunlarda amalga oshdi.
Majdiddin Bagʻdodiy malika Turkonxotun e'tiborini to'la
qozonib olayotganini koʻrgan saroydagi ayrim hasadchilar
Muhammad Xorazmshohga yosh Shayx bitgan she'rlardagi
muhabbat tuygʻulari malikaga qaratilgani haqida yolgʻonyashiq gaplarni yetkazdilar. Xorazmshohning qattiq jahli
chiqdi. Ammo qoʻshin va devonda onasining urugʻ-aymoqlari barqaror ekanini bilgani uchun qat'iy harakat qilishdan
choʻchib, alamini ichiga yutdi. Ammo kunlardan bir kun
saroydagi bazm avjiga chiqib, Xorazmshoh qattiq mast
boʻlib qolganini koʻrib, Bag'dodiyning dushmanlari soʻnggi
hiylani ishga soldilar. Ular Xorazmshoh qulogʻiga:
“Onangiz — muhtarama malika Imom Abuhoshim mazhabiga, eng dahshatlisi Majdiddin Bagʻdodiydek yosh kimsa
nikohiga oʻtdilar”, — deb yolgʻon soʻzni quydilar. Badmast hukmdor g'ʻazablanganidan qilichini sugʻurib, oldida
turgan may toʻla meshni parcha-parcha qilib tashladi.
Soʻng “Shu zahotiyoq Majdiddin Bagʻdodiyni tutib, boshini tanasidan judo qiling! Jasadini daryoga tashlab,
baliqlarga yem qiling!” — deya baqirdi. Qora kiyingan
navkarlar guruhi Xorazmshoh amrini amalga oshirish
uchun saroydan ot choptirib chiqqanida Gurganj ahli uyquda edi.

Tongda huzuriga faryod solib kelgan Bahouddin
Bagʻdodiydan bu mash'um xabarni eshitgan Shayx
Najmiddin Kubro gʻamgin shivirladi:

— Yo Olloh, karomating toʻgʻri chiqdi... Majdiddin
daryoda nobud bo'ldi.

Soʻng boshini sajdaga qoʻydi va uzoq ibodat bilan
mashg'ul boʻldi. Boshini sajdadan koʻtargach, oʻrnidan
turib shogirdlariga qarata aytdi:

— Hazrati izzatdan farzandim qoni evaziga tavonlik
tiladim. Tilagim ijobat boʻlgʻay...

Xonaqohda aytilgan bu soʻzlar tezda xufiyalar
tomonidan Horazmshoh qulogʻiga yetkazildi. Sultonning
oʻzi tungi qilmishidan gʻoyatda pushaymon edi, uning


www.ziyouz.com kurubxonasi

qulogʻiga quyilgan gap tuhmat ekan. Boz ustiga onasining
qattiq ranjiganidan ham xabar topib, nima qilishini bilmay
oʻtirardi. Shayx Kubroning soʻzlarini eshitib, qoʻrqib ketdi.
Soʻng huzuridagi odamlardan maslahat tiladi. Biror arzirli
gap chiqmagach, bir qarorga keldi. Piyoda yurib shayx
xonaqosiga yetdi. Yonidagi mulozimlarning biri tilla-yu
kumush uyulgan barkash, ikkinchisi qilich-u kafanlik
matoni koʻtarib olgan edi. Muhammad Xorazmshoh poygakda toʻxtab, boshini yalangʻochladi, soʻng:

— Agar tavon tilasangiz, mana zar, agar qasos tilasangiz, mana qilich-u mana boshim, — dedi.

Shayx Kubro oʻtirgan joyidan qoʻzgʻalmadi. Soʻng
oldidagi lavhda turgan kitobga kaftini qoʻyib, ogʻiz ochdi:

— Kona fi al-kitobi masturan...

Muhammad Xorazmshohning angrayib turganini koʻrib,
qaytardi:

— Hukm ulugʻ kitobda qayd etilgan. Zulm qilishning,
odamlarga ozor berishdan tiyilmaslikning tavoni ham zulm
koʻrish, ozor chekish. Shafqat qilmaganga shafqat qilinmaydi. Jazo yaqin...

Muhammad Xorazmshoh g'azabini ichiga yutdi,
qahrdan lablari titrasa-da, oʻzini qoʻlga oldi va keskin
burilib, shoshigʻich saroyga qaytdi. Oʻsha kuni yana sahargacha toʻyib ichdi. U Shayx Kubroning “Jazo yaqin” degan
soʻzini bazm davomida qayta-qayta eslar, har safar ichidan
chiqishga uringan g'azab alangasini sharob seli bilan oʻchirardi. Nahotki, Shayx mamlakat sarhadlarida paydo
boʻlgan moʻgʻul lashkarlarini nazarda tutayotgan boʻlsa?
Nahotki, Shayx jazo mana shu lashkarlar hukmdori
g'ayridin Chingizxon tomonidan boʻlajagini aytayotgan
boʻlsa?! Yoʻq, yoʻq, unga teng keladigan sulton na sharqda, na magʻribda bor! Hali u badbaxt an-Nosirni jazosini
beradi, o'z hukmini tan oldirmaguncha qoʻymaydi, kerak
boʻlsa, Bag'dodga ham qoʻshin boshlab boradi. Chingizxon
degani kim boʻpti?! Bir chetda — dunyodan uzoq va bexabar holda yashagan qashshoqlarning hukmdori-da!

Ammo Shayxning gaplarini oʻylarkan, Xorazmshoh
ichida qoʻrquv... yoʻq, yoʻq, qoʻrquv emas, keyingi paytlarda tobora kuchayib borayotgan shubha va gumon g'ʻimirlab, oʻziga tinchlik bermayotganini sezardi. Qoʻrquv ham,
shubha-yu gumon ham ilondek sovuq bir narsa. Haqiqatan
ham Muhammad Xorazmshohga teng keladigan hukmdor


www.ziyouz.com kurubxonasi

na mashriqda, na mag'ʻribda bor edi. Ammo soʻnggi yillarda yuragini tobora siquvga solayotgan sovuq ilon ogʻusi
oʻzi bilan barobar itoatidagi saltanatini ham halok etajagidan u bexabar edi...

Oradan sanoqsiz yillar, ko'p asrlar oʻtadi. Xorazmda
Shayx Kubro haqida gʻaroyib qissalar, ajoyib rivoyatlar,
hikmatomuz naqllar toʻqiladi. Ularning orasida Shayxning
erta juvonmarg boʻlgan shogirdi haqida hikoya qiluvchi
koʻplab rivoyatlar ham boʻladi. Mana shularning biri:

Emishkim, Bagʻdod shahrida bir beva yahudiy ayol
yoshgina oʻgʻloni bilan yashar ekan. Ayolning kasbi
tabibchilik ekan. Bir kuni beva ayol tush koʻribdi. Tushida
oppoq kiyingan, siymosidan nur yogʻilib turgan chol unga
shunday debdi: “Oʻrningdan turgin-da, oʻgʻlingni olib
Xorazm mulkiga otlan. Oʻsha yerda Shayx Kubro ismli bir
mo'tabar avliyo yashaydi. Oʻgʻlingni uning qoʻliga topshir.
Yagona Olloh haqqi guvohlik beraman: o'g'ʻlingning
kamoli oʻsha shayx bilan boʻlajak, oʻn yildan soʻng
farzanding dovrugʻi olamni tutajak!”

Beva ayol uygʻongach, hovli-joyini sotib, o'gʻli bilan
Xorazm tomon yoʻl olibdi. Gurganjga yetib kelgach, Shayx
Kubro xonaqosini izlab boribdi. Ayol ostonaga yetar-yetmay, Shayx Kubro unga peshvoz chiqibdi va aytibdikim:
“Men sizlarni oʻsha sen tush koʻrgan kundan buyon kutaman”. Ayol Shayxning valiyligiga iqror boʻlib, hang-u
mang boʻlibdi. Soʻng farzandini Shayx qoʻliga topshiribdi.

Amu joʻshib oqaveribdi, kunlar oʻtaveribdi. Shayx tarbiyasiga kirgan bola ham ulgʻayib boraveribdi. Ustozi nima
ishga buyurmasin, boʻyin tovlamay bajaribdi. Beva ayol bir
kuni kelib koʻrsa, oʻgʻli hojatxonani tozalayotgan ekan.
“Men shu niyatda oʻgʻlimni Shayx tarbiyasiga berganmidim, nahotki, oʻgʻlimning kamoli uchun shu ish joiz
boʻlsa? Yaxshisi, unga oʻz kasbimni oʻrgatganim ma'qul
emasmi?!” — deb o'ylabdi, tushida aytilgan karomatga
shubha qilibdi. Xuddi o'sha payt qarshisida Shayx Kubro
paydo boʻlib aytibdi: “Shubha qilma, ey xotun! Hech qanday mehnatning uyati yoʻgʻdur, inonki oʻgʻlingni kamolatini hali koʻrajaksan!”

Yana kunlar ketidan oylar, oylar ketidan yillar oʻtibdi.
Oʻg'lon onasidan tabobatni, ustozidan qolgan barcha ilmni
qunt bilan oʻrganib kamolga yetishibdi. Idroki yetilib,
islom dinini qabul qilibdi. Shayx unga Majdiddin deb nom
beribdi.


www.ziyouz.com kurubxonasi

Majdiddin oʻz ustoziga sadoqat bilan xizmat qilar,
sadoqatda unga tenglashadigan murid topilmas ekan. Shu
sadoqati tufayli ustozining beqiyos mehrini qozonib, shu
mehr tufayli ishi rivoj topib borarkan, uning shon-shuhrati
chor-atrofga yoyila boshlabdi.

Ammo toʻsatdan dushmanlar Xorazm mulkiga bostirib
kirib, Gurganjni qamal qilibdi. Qamal uzoq davom etibdi.
Dushman qancha urinmasin, shaharni ololmabdi. Shunda
dushman Amudaryodagi bandni buzib, shaharni suvsiz
qoldiribdi.

Bir kuni Shayx Kubro Majdiddindan tahorat uchun suv
keltirishni soʻrabdi. Majdiddin qarasa, xonaqohda suv qolmagan ekan. Chor-atrofni izlab ham suv topolmabdi.
Ammo ustozining soʻzini mudom bajarishga ko'nikkan
shogird suvsiz qaytishni istamabdi. Shu sababdan, u ustoziga aytmay, devor oshib, Amudaryo tomonga joʻnabdi.
Ammo yogʻiylar uni daryo sohilida tutib olib, boshini
tanasidan judo qilibdilar.

Tahoratga suv olib kelish uchun ketgan Majdiddinni
kutgan Shayx Kubro bu holdan bexabar shogirdini
chaqiribdi. Bir chaqiribdi, darak yoʻq emish. Ikki chaqiribdi, darak yo'q emish. Nihoyat bezovtalanib: “Hoy
Majdiddin, oʻlikmisan-tirikmisan, qayda boʻlma, qay holda
boʻlma, tezroq yetib kel!” — deb chorlabdi. Bu chorlovni
eshitgan Majdiddin oʻrnidan turib, bir qoʻlida kesilgan
boshini, ikkinchi qoʻlida suv toʻla koʻzani koʻtarib ustozi
huzuriga yetib kelgan ekan.

Bu g'aroyib rivoyat Shayx Kubro azamati haqidagina
emas, shogirdning ustoziga boʻlgan e'tiqodi haqida
hamdir...

u...

Xalifa  an-Nosir ashaddiy dushmani boʻlmish
Muhammad Xorazmshohning Bagʻdod ustiga qoʻshin tortib
kelganini kechirolmadi. Ichida qasos oʻti yonib,
Rasulullohning muborak kalomi: “Har narsaning buzadigan
ofati bor. Ushbu dinning ofati yomon boshliqlardir”
boʻlishini unutdi, qasos ishtiyoqi koʻzlarini koʻr qildi, dilini toshga aylantirdi. U oʻzining Olloh oldida javobgar
ekanligini unutib, gunohga qoʻl urdi, kufr yoʻliga kirdi:
gʻayridin Chingizxonga ketma-ket maktub yoʻllab, uni
Xorazmshoh davlatiga gij-gijladi, hatto, bu ishda koʻmagini ayamasligini qayta-qayta uqtirdi. Bu ishi bilan butun


www.ziyouz.com kurubxonasi

islom dunyosini tarixda misli koʻrilmagan musibatlarga
duchor qilishini anglamadi.

Ammo Chingizxon Xorazmshoh bilan urushishga
shoshilmasdi. Aksincha, unga oʻzaro savdo-sotiqni avj
oldirishni taklif qilar, yaqinda zabt etgan Chin mulkining
eng noyob buyumlaridan Xorazmshohga tortiq sifatida
yuborib turardi. Uning bunday xatti-harakati, shuningdek,
sharqdan kelgan ayrim savdogarlarning Chingizxon mulki
bepoyon boʻlsa-da, bor-yoʻgʻi bir necha shahar borligini
aytishlari toʻrt yuzdan ortiq shaharga egalik qilayotgan
Qutbiddin Muhammad koʻnglida moʻgʻullarni pisand qilmaslik kayfiyatini zohir etdi, vaqt oʻtgani sayin bu kayfiyat kuchayib bordi.

U Xitoy gʻorati haqida xabar olgan kundan yarim
yilcha avval Sayid Bahovaddin Doiratiy boshliq elchilarini
vaziyatni tahqiq qilish va Chingizxon qoʻshinidagi kayfiyatni bilmoq uchun moʻgʻul xoni poytaxtiga otlantirdi.
Koʻp oʻtmay Doiratiyning birinchi xufiya maktubini oldi,
yolgʻiz Xorazmshohgina tushunadigan tarzda yozilgan bu
nomada Doiratiy Chingizxonni Xitoyga yurish boshlagani
sababidan elchilar oʻz yoʻllarini oʻzgartirganlari haqida
ma'lum qilgan edi. Doiratiyning yaqinda yetib kelgan
ikkinchi maktubi Xorazmshohni qattiq tashvishga solib
qoʻyish o'rniga gʻazabini qo'zg'adi.

“Olton (Chin hukmdorining laqabi) viloyatiga yetganimizda, — deb yozgan edi Sayid Bahovaddin, — olisda
oppoq boʻlib oqarib turgan bir tepaga nazarimiz tushdi.
Qor qoplab yotgan togʻ boʻlsa kerak deb oʻyladik. Uch
manzildan soʻng oʻsha yerga yetib bordik. Koʻrdikki, biz
togʻ deb oʻylaganimiz odam suyaklarinng uyumi ekanki, bu
tepa Chingizxon amri bilan tiklangan emish. Boshqa bir
manzilda odamzot yogʻidan qop-qorayib ketgan dalalarni
koʻrdik. Uch manzil davomida bu manzaraga guvoh
boʻldik. Hamrohlarimizning ancha qismi chor-atrofni qamrab olgan badbin boʻydan lohas boʻlib, bemor boʻldilar va
koʻplari chidolmay olamdan oʻtdilar. Nihoyat Xitoy mulkiga yetdik. Unda shahar qal'asi devorlari ostida uyum-uyum
odam suyaklarini koʻrdik. Bu holni surishtirib bildik.
Aytdilarki, Chingizxon bu qal'ani muxosara qilgan
chogʻida shaharda yashagan olti mingga yaqin mohipaykar
bokira qizlar battol dushman qoʻliga tushib xor-u zor
boʻlmaslik maqsadida o'zlarini devorlardan pastga tashlab
halok boʻlgan ekanlar. Bu suyaklar ularniki ekan...”


www.ziyouz.com kurubxonasi

На, Би dahshatli maktub Xorazmshoh jahlini qoʻzgʻadi,
xolos. Ammo u boʻlishi muqarrar urushga puxta hozirlik
koʻrish haqida emas, oʻzining`azaliy orzusi — Xitoyni zabt
etish va nomini shon-shavkatga koʻmish imkonidan judo
boʻlganini oʻylab g'azablandi. Xuddi moʻgʻul xoni u koʻz
ostiga olib qoʻygan sohibjamolni tortib olgandek qoni qaynadi. Ammo oldingidek gʻazabga uchib jangovar otiga minmadi. Asadobod dovoni yarasi hali bitmagan, hamon
zirqirab ogʻrib turardi.

Ammo u qinda uzoq turgan qilich zanglab qolishini
yaxshi anglardi. Zanglagan qilich esa jangga yaramaydi —
sinadi. 1218-yili Xorazmshoh moʻgʻul qoʻshinlari uning
chegaralariga yaqin yerda — To'rg'ay dashtida markit
urugʻini qiyratayotgani haqida xabar olgach, shoshilinch
tarzda oʻsha tarafga oltmish minglik qoʻshin bilan joʻnadi.
Niyati, qismatida bitilgan boʻlsa, moʻgʻullar bilan jang qilish, ularning kuchini sinovdan oʻtkazish, taqdirda
boʻlmasa, magʻlub markit ovullarini talon-taroj qilib
qaytish edi.

Manzilga yetganda moʻgʻullar markitlarni qilich-u
nayzalar elagidan oʻtkazib boʻlgan edi. Xorazmshoh hali
jang nafasi kelib turgan dashtdagi bir yalanglikda yarador
markit jangchisini uchratdi. U moʻgʻullar bir necha muddat avval bu yerni tark etganlarini aytgach, Xorazmshoh
moʻgʻul qoʻshinini ta'qib qilishga qaror qildi va tez orada
“xonning oʻgʻli Jo'ji boshchiligidagi cherikni quvib yetdi.
Xorazmshoh askarlarini jangovar safga tiza boshladi. Buni
koʻrgan Joʻji uning huzuriga odam yoʻllab, “Padari
buzrukvorim buyuk xoqon sen bilan jang qilmaslikka
buyurgan. Maqsadimiz markitlarni jazolash edi, boshqa
maqsadimiz yoʻq. Agar buyuk hukmdor istasalar, qoʻlga
kiritgan oʻljamizni ham hazratga topshirishga tayyormiz”,— dedi.

Ammo qilichini yalangʻochlashga ulgurgan Muhammad
Xorazmshoh: “Agar otang men bilan jang qilmaslikka
buyurgan boʻlsa, Olloh taolo menga sen bilan urush qilishni buyurdi! Muddaomiz sen bilan jang qilish!” — deb
javob berdi.

Xorazmiylarning kuchli hamlasi bilan boshlangan jang
uch kun davom etdi. Birinchi jang natijasiz tugagan boʻlsa,
ikkinchi kun moʻgʻullar Xorazmshoh qoʻshinini qattiq
siquvga oldilar, ammo qorongʻi tushib qolgani xorazmiy

www.ziyouz.com kurubxonasi

larni qutqarib qoldi. Bunday omadsizlikdan Xorazmshohning ruhi tushib ketdi. U jang taqdirini faqat qilichlar
emas, allaqachonlar uning saroyida ish boshlagan moʻgʻul
xufiyalari yetkazib turgan ma'lumotlar hal qilayotganidan
bexabar edi. Uchinchi kun ham Joʻji Xorazmshohning
rejalaridan yaxshi xabardor holda jang boshlab, xorazmiylarni qiyrata boshladi. Qutbiddin Muhammaddagi kibr-u
havo bir zumda qo'rquv bilan almashdi. Qoʻshinning
oldingi saflaridagi parokandalik unga magʻlubiyat boʻlib
tuyuldi. Jang Joʻjining gʻalabasi bilan tugashiga
Xorazmshohning oʻzi ham ishonib qolgan bir paytda, shahzoda Jaloliddinning mardligi va harbiy salohiyati uni yana
bir sharmandalikdan qutqarib qoldi. Jaloliddin boshliq
navkarlar Joʻji qoʻshinini ikkiga boʻlib tashlab, asta-sekin
ularni doira ichiga ola boshladi. Jang rejasida koʻzlanmagan bunday harakat Joʻjini shoshirib qo'ydi. Hali
xorazmiylar ustunligi zohir bo'lmasa-da, dilidagi vahimani
yengolmagan Joʻji toʻrtinchi kuni jang maydonini tark
etdi. Uch kunlik jangda Xorazmshoh yigirma mingdan
ziyod jangchisidan ayrilgancha kayfiyatsiz ahvolda
Movarounnahrga qaytishga majbur boʻldi.

Shundan keyin ham Chingizxon urush boshlashga
shoshilmadi. Urushga sabab boʻlgan voqea Oʻtrorda yuz
berdi: bu shaharning voliysi — malika Turkonxotunning
jiyani Gʻayirxon moʻgʻul xoni elchilari karvonini qoʻlga
kiritdi, elchilarni va savdogarlarni josuslikda ayblab oʻldirdi.

Chingizxon bu mudhish voqeani eshitgach, Xorazmshoh
huzuriga Ibn Kafraj Boʻgʻroni elchi qilib joʻnatdi. Elchi
Chingizxon nomidan qotillik aybdori G'ayirxonni oʻz
qoʻliga topshirishni talab qildi. Malikaning qattiq qistovi,
qolaversa, raqibi oldida past tushmoqni istamagan
Xorazmshoh bu talabni rad etdi. Ustiga-ustak koʻz koʻrib,
quloq eshitmagan ishni qildi: elchini oʻldirtirdi. Orada
kechgan muzokaralar natijasidan qoniqmagan Chingizxon
oʻz elchisining oʻldirilgani haqida eshitdi-yu urush
nogʻoralarini chalishga farmon berdi.

Moʻgʻul hukmdorlarining ashaddiy dushmaniga aylangan G'ayirxon Inolchiq idorasidagi O'tror birinchi boʻlib
bu nog'ora toyushini eshitdi. 1219-yil kuzining boshida
boshlangan besh oylik qamaldan soʻng shahar ahli bir boshdan qilichdan oʻtkazildi. Shahar qal'asiga bekinib olgan


www.ziyouz.com kurubxonasi

Gʻayirxon yana bir oy moʻ'gʻullarga mardona qarshilik
koʻrsatdi. Nihoyat, qal'a ham olingach, Chingizxon
Samarqandning Arki Oliysi — Koʻksaroyda Oʻtror
voliysining qulogʻiga eritilgan kumush quydirib oʻldirtirdi.
Qisqa muddat ichida saltanatning shimoliy-sharqiy qismidagi shaharlar: Jand, Sig'noq, Oʻzgan, Barchinligʻkent,
Ashnas, Binokat mo'g'ullar qoʻliga oʻtdi.

Oʻtror olingandan soʻng Chingizxon xizmatiga oʻtgan,
bir paytlar mana shu shaharni boshqargan Badriddin alAmid xonga bir maslahat soldi. U Chingizxonga
Xorazmshohning asosiy kuchlari hali yakson etilmaganini
aytib, qo'shin ichida nifoq solmoq maqsadida Xorazmshoh
va malika Turkonxotun oʻrtasidagi ishonchsizlikdan ustalik
bilan foydalanish, agar iloji boʻlsa Turkonxotun urugʻiga
mansub kishilar nomidan xonga yozilgan soxta maktub
hozirlab, uni tezda xufiyalar orqali tarqatish, birinchi
galda Xorazmshoh qoʻliga tushishini ta'minlash lozimligini
aytdi. Soxta maktubda malika Turkonxotun oʻz qarindoshlariga oʻgʻli Muhammad Xorazmshohga yordam bermaslikni va tezda moʻgʻullar bilan birlashmoq yoʻlini topmoqni buyurgani haqida yozilgan va “Biz tez kunlarda
ulugʻ xoqon itoatlariga kirish umidi bilan yashayapmiz”, —
degan soʻzlar bilan yakunlangan edi. Sotqin al-Amidning
maslahati tez orada yaxshi natija berdi: maktubdan xabar
topgan Muhammad Xorazmshoh hech kimga ishonmay
qoʻydi, koʻpchiligi onasining yaqinlaridan iborat kishilar
boshqargan qoʻshinni birlashtirmaslik maqsadida uni parchalay boshladi. Tez orada kuch-quvvati boʻlib tashlangan
saltanatning umri bitgani ma'lum boʻldi. Koʻpchilik
Movarounnahr tuprogʻidan qochib, Xuroson-u Ajam
tomonga qarab ketdi. Buxoro-yu Samarqand qoʻldan ketgach, Xorazmshohning oʻzi ham Movarounnahrni tark etdi.
Roppa-rosa bir yarim yil ichida butun Movarounnahr
moʻgʻullar qoʻliga oʻtdi. Xorazmshohning Movarounnahrdagi butun mulki ustida qon rangidagi moʻgʻul tugʻi
hilpiray boshladi.

Butun olamni izlasang, o'xshashi topilmaydigan yashil
dalalar huvillab, bogʻlar, uzumzorlar g'ovlab ketdi. Uchtoʻrt marta hosil beradigan ekinzorlar dasht-u sahroga
aylantirildi. Shaharlar yer bilan tekislanib, xarobazor
boʻldi. Yosh yigit-qizlar qul qilindi, erkaklarni qilichdan
oʻtkazishdi, zaif-notavonlarni cho“qmor bilan urib oʻldirishdi, onalarni farzandlar koʻz oʻngida tahqirlashdi, hunar

www.ziyouz.com kurubxonasi

mandlarni chopib tashlashdi. Bir paytlar boy va farovon
oʻlkada ochlik-qahatchilik boshlandi.

Mana endi shuncha ofatni keltirgan moʻgʻul qo'shini
Gurganj ostonasida dorulsaltanatni halqa qilib oʻrab turardi...

x...

Moʻgʻullar Gurganjga kelayotganini eshitgan Shayx
Kubro oʻz shogirdlarini qoshiga chorladi. Ular toʻplangach,
alam-oʻkinch bilan dedi:

— Bundan uzoqroqqa ketingiz. Sharqdan fitna otashi
kelmoqda. Bu otash na bolaga, na qariga shafqatli, u har
tarafni yoqmoqdadur. Islomiyat bu qadar fitna-yu baloni
koʻrmagandir. Ketingiz, bu otashdan qochingiz.

Shogirdlari ustoz amriga boʻysundilar. Yolgʻiz
Sa'diddin Hamaviygina qolishga ijozat tiladi. Shayx Kubro
rozi boʻlmadi.:Sa'diddin: “Ketsam, illo, siz ila ketaman!”
deb turib olganini koʻrgach, keksa Shayx:

— Boʻtam, biz bu kuffor ilkida shahid boʻlurmiz.
Mening ketishimga izn yoʻqdur. Sen o'zingni ranj-u alamga solmay yo'lga otlan, — dedi.

— Yoʻq, ustoz, sizni tashlab ketmoq qochoqlikdur, —
dedi Sa'diddin.

— Yoʻq, Sa'diddin, — dedi Shayx, — bunday dema.
Men dunyoning yarmini kezib chiqib, oʻzimdan yomonrog'ini ko'rmadim.

Sa'diddin Hamaviy ustozining nuroniy chehrasiga tikilarkan, yigʻlab yubordi. Ammo tezda oʻzini oʻnglab, ustoziga ta'zim bajo keltirdi, soʻng egilib ustozi xirqasining
etagini koʻziga surtib, oʻpdi. Shogird ustozining amrini rad
etishga ortiq jur'at topolmadi.

Shayx Kubro umri davomida ne-ne shogirdlarni tarbiyalab, valiylik maqomiga yetishtirdi. Har gal ular bilan
ayrilish oni yetganda koʻnglidan nimadir uzilgandek
boʻlardi. Hozir Sa'diddin Hamaviyni Xurosonga kuzatarkan, yana bir suyukli shogirdi Sayfiddin Boxarziyni
esladi. U bilan ajralish ham koʻp ogʻir boʻlgan edi.

Xurosonning mashhur va koʻhna qasabasi — Boxarzdan
boʻlmish Sayfiddin ustoziga oʻta sadoqati bilan butun as'hob
orasida farqli edi. Agar Majdiddin Bag'dodiy Shayxning
ta'limini olib, o“z azamatining qudrati bilan tez orada
shuhrati toʻrt tarafga taralganidan sarmast boʻlgan,
Xuroson-u Movarounnahrda oʻz as'hoblariga egalik qilgan


www.ziyouz.com kurubxonasi

boʻlsa, azamati undan kam boʻlmagan Sayfiddin Boxarziy
uzoq vaqt oʻz maslagini ustoziga xizmat qilish deb tushundi.

Shayxning yodida: kunlardan bir kun unga Xoʻtandan
kanizak keltirdilar. Nikoh kechasi arafasida Shayx Kubro
oʻz as'hoblariga: “Biz bugun kechasi lazzati mashru'ani
nshtigʻol qilish niyatidamiz, siz esa saboq olmoqdan tiyiling va osudalig-u farogʻatga chekiningiz. Har biringiz
koʻnglingizg'a ma'qul amal bilan boʻling”, — dedi.
Ustozning bu amrini eshitgan shogirdlar toʻrt tomonga tarqaldilar. Ammo Sayfiddin ketmadi, suv toʻla ibriqni olib,
Shayx kulbasi ostonasida uxlamay tongni uygʻoq kutdi.
Tongda Shayx Kubro uni bu ahvolda koʻrib, ranjigandek
boʻldi. Ammo buni shogirdiga sezdirmadi va undan:

— Axir biz har kim oʻz huzuri bilan mashgʻul boʻlsin,
deb buyurgan edik-ku, nechun sen oʻzingni buncha
mashaqqatga qoʻyding, boʻtam? — deb soʻradi.

Shunda Sayfiddin:

— Ori, hazratim, siz har kim oʻziga ma'qul lazzat-u
huzur ila mashgʻul boʻling, deganingiz rostdur. Ammo
menga hazrati Shayx ostonasida xizmat qilishdan ortiq lazzat yoʻqdur, — dedi.

U Sayfiddin bilan bir necha yil avval xayrlashdi.
Oʻshanda erta koʻklam payti edi. U shogirdini huzuriga
chorladi.

— Sen zohiriy ilm tahsili va takmilini olding. Bundan
soʻng saboq olmog'ing ortiqdur. Saboq oʻrtasida uzlatda
boʻlding... — Shayx Kubro qoshida tizza choʻkib, vujudi
quloqqa aylangan Sayfiddinga mehr bilan tikildi. — Endigi
sinov saboqdan keyingi uzlatdurkim, bu sinov seni bor etar
yo yoʻq etar. Yo orif boʻlgʻaysan, yo latifagoʻy zarif.
Mashoyixlar aytmishlar: tasavvuf ahdgʻa vafodur! Bor-da,
ahdingg'a vafo qil! Ahdinggʻa yarasha, neki yoʻqotgan
boʻlsang, oʻshani albat topgʻaysan...

Saboqni quloq birla olding, xilvatnishinlik esa fahm
etmak kasbidur. Illo, Ibrohim Margʻinoniy aytgʻonidek,
quloq anglagʻoni ilmdur va fahm anglag'oni hikmatdur!..
Abu Abdulloh ibni Jiloning xilvatdan soʻng aytg'onlarini
yodingda tut. Ul shayxi muazzam demishlarkim, avval bir
kecha-kunduzda Qur'oni karimni ikki bor xatm etardim.
Endi esa oʻn toʻrt yilkim, zoʻrgʻa “Anfol” surasiga yetdim.

Ey Sayfiddin, shuni bilginkim, xilvat qilmoq yiroq
yoʻlni koʻtah qilmoqdur. Yiroq yoʻlni koʻtah qilmoq esa


www.ziyouz.com kurubxonasi

mard oʻgʻlonlar ishidur. Illo, xilvatni himmat bila qil!
Xilvatni fano ila baqo oʻrtasidagi yoʻl, ortingda seni
azoblovchilar, qarshingda senga rahm qiluvchi turgan
manzil muayyan, deb bil. Sen xilvatni toʻfon balosidan
qutqarish uchun farishtalar Olloh taoloning amri bilan yettinchi osmonga olib chiqib ketilgan muborak uy
tuprogʻidan yerga toʻkilgan bir chang zarrasi ustida tiklangan goʻsha, deb bil...

Ikki dunyo oraligʻidagi bu go'shada oʻltir-da, koʻz
oʻngingga keltirki, har ikki dunyoda sendan va Ollohdan
oʻzga yoʻqdur. Ammo ul goʻshani tark etmak muddati yetganda na sen qolgin, na dunyo, yolgʻiz Olloh taoloning oʻzi
qolsun...

Ustozning soʻzini eshitgan Sayfiddin musallamlik
ma'nosida bosh egdi, vujudini hayajon quchib, koʻzlaridan
yosh quyildi.

Shayx Kubro sinov oʻtadigan hujra hozir boʻlgach, unga
shogirdini oʻzi boshlab kirdi, Qur'oni karimni tajvid etib,
fotiha berdi. So'ng Sayfiddinni yolgʻiz qoldirib, muridlar
tayyorlab qoʻygan loy bilan hujra eshigini «orqasidan
shuvab chiqdi. Bu ishni ado etgach, yuz-qoʻlini yuvib, yana
Qur'oni karimning “Qahf” surasini oʻqidi.

Agar muqaddas kitobda rivoyat qilingan zolim podshoh
Daqyonus uning zulmidan qochib berkingan As'hobul
Qahfni ochlig-u tashnalikdan nobud boʻlishlarini istab gʻor
ogʻzini bekitgan va Ollohi taolo oʻzining sadoqatli bandalarini halok boʻlishdan saqlab, ularni uch yuz yillik
uyquga choʻmdirgan boʻlsa, u — Shayx Kubro shogirdini
ravoyihi tayyiba va vajhi sabih va surati masehdan bahramand boʻlishini istab eshikni loy suvab bekitdi.

Agar Olloh taolo uyquga choʻmgan, quyosh chiqishi va
botishidan bexabar gʻor ahlini yerga tegib turgan badanlari
uch yuz yillik uyqu davomida chirib ketmasligi uchun oʻng
tomonga, soʻl tomonga aylantirib turgan boʻlsa, bu hujrada uyg'ʻoqlik maqomida turishga ahd qilgan Sayfiddin
Boxarziy qalbini Olloh taoloning qoʻllari nafis bir koʻzaga
aylantirgayki, bu koʻza na gʻam, na quvonch bilan, faqat
Tangri shukuhining, Tangri visolining nuri bilan toʻla
boʻlgʻay...

Chilla mobaynida kichkina koʻza sigʻadigan tuynukdan
suv va non berib turildi. Ba'zan suv bilan non qanday
qoʻyilgan boʻlsa, shu holda ikki-uch kun turib qolar —
Shayx bundan ogoh boʻlib, Sayfiddin butun borliqni unut

www.ziyouz.com kurubxonasi

gan holda oʻltirganini xayolan koʻz oʻngiga keltirar, unga
sabot tilardi. Ba'zan ichkaridan yigʻi tovushi, xuddi
togʻdagi irmoq jildirashining aks-u sadosi kabi yetib kelar,
Shayx Kubro esa bu oh-u nola yerda emas, arshu a'loda
yangrayotganini bilar, qalbi beixtiyor mahzunlik va baxtiyorlik kayfiyati bilan chulgʻanardi.

Nihoyat, chilla tugadi. Shayx Kubro bu orada metindek
qotib qolgan loysuvoqni tesha bilan koʻchirib oldi. So'ng
eshikni ohista ochdi-yu:

— Sayfiddin! — deya chaqirdi ovozi titrab.

Sayfiddin esa shundoq uch qadam narida turar —
ustozining tashrifidan bexabar, boshini egib oʻyga botgancha oʻtirardi. Shayx yana uning nomini tilga olib chaqirdi.
Sayfiddin oʻrnidan qo'ʻzgʻalmadi. Faqat uchinchi chaqirganda, yalt etib Shayxga qaradi. Dam oʻtmay oʻrnidan
turib, ustoziga salom va minnatdorlik tuygʻusi bilan egilib
ta'zim bajo keltirdi. Shayx Kubro bu baytni oʻqidi:

Manam oshiq, maro gʻami sozkor ast,
Tu ma'shuqi, turo bo gʻam chi kor ast?

Sayfiddin bu xitobga xilvatda tugʻilgan ruboiy bilan
javob berdi:

Har shab ba misoli posboni koʻyat,
Megardamu girdi ostoni koʻyat,

Boshad, ki baroyad, ey sanam, roʻzi hisob.
Nomam zi jaridai sagoni koʻyat.

Ular bir muddat bir-birlariga tikilib turdilar, soʻng
Shayx:

— Qani chiq endi! — dedi. Shayx oʻziga yaqinlashgan
shogirdini quchoqlab, sinov muddatining tugagani bilan
muborakbod qildi.

Shayx yetagida xonaqoh hovlisiga chiqqan Sayfiddin
qulogʻiga birdan borliq, shovqin-suroni yopirilib kirgandek, koʻzlariga butun falak sharori yopirilib, sonsiz ignalar
sanchgandek bo'ldi. U, hatto, hozirgina tark etgan xilvatga qaytishni istagandek orqaga tisarildi. Buni koʻrib ustozi
tabassum qildi, soʻng yana ichkariga olib kirarkan, soʻz
qotdi:

— Bundan soʻng koʻnglingning gʻuborsiz oynasini mana
shu shovqinlardek sanoqsiz gunohlar tazyiqidan asray bil,
mana shu beayov ignalardek sanchilmoq istagan zulmkor
hoyu havaslardan haromdan qochgandek qoch.


www.ziyouz.com kurubxonasi

Shayx shogirdini oʻz hujrasiga boshlab, uni oʻz
qarshisiga oʻtqazgach, soʻzini davom etdi:

— Senga endi ortiqcha tarbiyat lozim emas, boʻtam.
Illo, riyozat ham, tarbiyat ham me'yoridan oshsa ranj-u
zulmga aylanajakdir! — Shayx Kubro shogirdining “Yoʻqyoʻq, unday demang!” — degandek bosh chayqaganini
ko'rib, ovozini balandlatdi. — Sen ilmi zohiriyni ham, ilmi
botiniyni ham egallading, endiki ne istarsan, oʻzingda jam
erur... Endi sening zindagonliging Haq bila boʻlgʻay!
Ayriliq oni yaqin Sayfiddin!

Ustozning oxirgi soʻzini eshitib Sayfiddin bu dargohga
ilk daf'a qadam ranjida qilgan oʻsha olis kuz faslini esladi.

Oʻshanda u Boxarzdan Gurganjga kelguncha otasi atagan boylikni sarflab boʻlgan, ikki kundan beri ogʻzida biror
ushoq ta'mini totmagan, xarob bir ahvolda Shayx xonaqosiga qadam qoʻygan edi. Mana endi ustozi bilan ayrilarkan dunyoda uningchalik boy odam topilmasdi. Bu boylik koʻngilda edi, uni sarflagan bilan ado qilib boʻlmas,
o'gʻirlatib oh-u faryodga giriftorlikdan pushaymonlig'
chekmas, bu boylik yuksaklikda tavazzu, zohidlikda qudrat
va insofda quvvat kafilidir. Bu boylik Ishqdir.

O'sha olis kuz oqshomi hozir yam-yashil gulxandek
shovillab turgan gujum barglari sargʻayib, har shamol
esganda yerga duv-duv xazon toʻkilar va za'faron yaproqlar
xonaqohning ochiq eshigidan ichkariga uchib kirardi. Mana
shu yaproqlardek xokisor yigit ham Shayx huzuriga kirdi.
Shayx uning hol-ahvolidan xabardordek, oldiga bir taboq
qatiq qoʻydi. Ammo Sayfiddin qanchalik och boʻlmasin,
taboqqa qaramadi.

— Shayx Abu Ali Boxarziy naslidanmusan? — deb
soʻragandi oʻshanda ustozi.

Sayfiddin “Yoʻq!” deya bosh chayqagandi.

— Bo'tam, shunday yoʻlni tanlabsanki, u mashaqqat-u
iztirobdan iboratdur. Shayx Varroq Tirmiziy haqidagi
rivoyatni bilurmisan? — Shayx Kubro yigitning “yoʻq”
ma'nosida bosh chayqaganini koʻrib soʻzini davom etgan
edi. — Shayx Varroq umr boʻyi Hazrati Xizrni koʻrishga
orzumand edi. Har kuni sabohdan qabriston tomon otlanar,
oqshom qaytar, borishdayam, qaytishdayam Qur'oni
karimni tajvid etardi.

Bir kuni darvozadan chiqishi bilan bir nuroniy cholni
koʻrdi. Chol salom berdi, Shayx Varroq alik oldi. Chol ayt

www.ziyouz.com kurubxonasi

dikim: “Suhbat istarmusen?” Varroq: “Istarmen”, — dedi.
Soʻng ikkovlon qabriston tomon kettlilar. Yoʻl davomida
Shayx nuroniy chol suhbatidan bahramand boʻldi.
Manzilga yetishgach, chol aytdi: “Ey Shayx Varroq, man
Xizrman, mani koʻrishga orzumand eding. Ha, ha, man
Xizrman. Bugun mening suhbatimni eshitding va har kuni
Qur'ondan bir juzd oʻqishdan mahrum boʻlding. Xizr suhbati shu ekan, boshqalarning suhbati qanday boʻlardi?”

Mening soʻzimni angladingmi, boʻtam? — deb gapini
davom etgandi ustozi. — Bu rivoyatni aytishdan murodim
koʻnglingni barcha odamlar suhbatidan uz, uni Xudo fikriga bogʻla. Sening bu yerga kelishingdan maqsad yurakka
sayqal berish, uni tozalashdur. Yurakning ma'naviy oynasini olamning zabt etuvchi zahmatlaridan xalos etuvchi,
soflik ila bezantiruvchi, yurakdan falokatli xohishlar zulmatini koʻtaruvchi qudrat ilmdadur, ilm esa haqiqatdadur.
Shul maqsading yoʻlida biz senga madadkor boʻlgʻaymiz...

Mana shularni eslarkan, bu shukuhli dargohda yigirma
yildan ortiq xizmat qilgan, yoshi qirqdan oshgan Sayfiddin
Boxarziyning boʻgʻziga nimadir tiqilgandek boʻldi, koʻzlari
namlandi...

Ustoz ham, shogird ham ayriliq oni yetganini bilishardi. Nihoyat, bir kuni Shayx Kubro shogirdini huzuriga
chorlab, Buxoro tarafga ketishi lozimligini aytdi. Sayfiddin
ketmogʻi muqarrar ekanini bilsa-da, ustozi soʻzini rad etishga ilk daf'a jur'at qildi, “Yoʻq, yoʻq”, — degandek bosh
chayqadi.

— Yoʻq, — dedi soʻng ovoz chiqarib, — ostonangizda
xizmatda boʻlgʻayman.

— Sening ketmogʻing shart, — dedi qat'iyat bilan
Shayx Kubro, — bu sadoqating evazi, bashorat boʻlsun
sengakim, podshohlar rikobingda turgʻaylar...

Shundan keyin ular ayrildilar. Yoz oʻrtasida Buxoroga
jo'nagan karvon Shayx Kubro yuragining bir parchasini
oʻzi bilan olib ketdi.

Hozir Sayfiddin sogʻomonmikan? Buxoroni gʻorat qilgan kuffor uni omon qoldirdimikan? Shu haqda oʻylarkan
keksa shayxning yurak tomirlari zirqirab ketdi... Ammo
yuragi zirqaragani bilan farosati hushyor edi: u
Sayfiddinning tirikligiga ishonardi.

Shayx adashmadi. Sayfiddin Buxorodagi dahshatli
qirgʻ“indan qutilib qolgan edi. Vaqt oʻtib, ustozining


www.ziyouz.com kurubxonasi

bashorati ham amalga oshdi: qudratli moʻgʻul xoni
Barakaxon Buxoroga — Shayx Sayfiddin Boxarziy huzuriga tashrif buyurib, uning rahnamoligida islomni qabul
qildi.

Shayx Boxarziyni ziyorat qilsh uchun uning xonaqosiga
tashrif buyurgan Barakaxon: “Men sizga nazr etib bir ot
keltirdim, istaymankim, unga sizni oʻzim mindirsam”, —
dedi. Shayx xonning iltimosini qabul qilib, xonaqohdan
chiqdi. Xon ot jilovidan tutib, ostonaga yaqinlashdi va ot
minishda shayxga koʻmaklasha boshladi. Toʻsatdan ot
sarkashlik qilib oldinga tashlandi. Barakaxon ot jilovini
qoʻyib yubormay, ot bilan barobar yugurdi...

Sayfiddin Boxarziy ustozining karomatgoʻyligiga yana
bir marta tahsin oʻqidi.

Oradan yana koʻp yillar oʻtadi, Shayx Kubroning bu
suyukli shogirdi islom dunyosida hurmat bilan tilga olinadigan Abul Maoliy Said ibn Mutahhir ibn Said ibn Ali
as-Soʻfi al-Boxarziy nomi bilan mashhur boʻldi va hijriy
659-(1259) yilda Buxoroda son-sanoqsiz shogirdlari
davrasida bir kam sakson yoshda olamdan oʻtdi. Yana ko'p
zamonlar oʻtib, buyuk jahongir Amir Temur xaroba boʻlib
qolgan Shayx xonaqosini tiklatib, uning mozori ustida
gumbaz-maqbara qurib, bu ulugʻ siymoga boʻlgan izzatikromini namoyish qiladi.

Ammo g'ayridin podshohga islomni qabul qildirgan
yolgʻiz Sayfiddin Boxarziy boʻlmadi, oradan koʻp yillar
oʻtib Kubraviya tariqatining boshqa bir ulugʻ peshvosi
Sadriddin Hamaviy harakati bilan Erondagi hulagular taxtida oʻtirgan Mahmud Qozonxon ham islom dinini tan
oladi, “Laa ilaha illallohu Muhammadur rosululloh” deya
musulmon boʻladi...

Bu voqealar keyin boʻladi. Hozir esa Shayx Kubro
moʻgʻullar Gurganjga yaqinlashib kelayotgani tufayli javob
berilgan shogirdlari bilan xayrlashardi. Ammo yoʻlga
tushishdan avval shogirdlar Shayx Kubro huzuriga kirib
nasihat tiladilar.

— Ey birodarlar, — deya gap boshladi Shayx, taqvoni
zodi rohi-ila muflislikni mol-u dunyo, oxiratni safar, bekatlarni esa nafaslar, qabrni manzilgoh, sabrni doʻst, iymonni
yoʻldosh, ojizlikni tadbir, sokinlikni harakat, xolilikni uy,
ochlikni taom, koʻzyoshni sharob, faqirlikni kiyim, umr
bilan hisoblashishni uyqu, tizzangizni yostiq, masjidni
majlis, hikmatni dars, ibratni nazar, hayotni kuzatuvchi,


www.ziyouz.com kurubxonasi

tavfiqni oʻrtoq, qanoatni muallim, vidolashuvni namoz,
xomushlikni roʻza, doʻzaxni gʻam, jannatni xursandlik,
noumidlikni sogʻliq, ta'mani kasallik, qabrlarni eslatuvchi,
kunlarni voiz, xafalikni shodlik, oʻlimni eslash va quloq
solish, dunyo-yu dunyo egalarini tark qilishni bayram deb
bilingiz.

Qayerda boʻlmangiz tahoratni qurol, taqvoni markab,
shaytonni dushman, nafsni raqib, dunyoni zindon, havoyi
nafsni qamovchilar, iltijoni yaqin doʻst, istigʻfor-u iste'dodni (ya'ni tayyorgarlik koʻrishni) kunduzi, vaqtni hosil,
dinni qoʻrgʻon, shariatni koʻylak, Ollohning kitobini hamsuhbat, Olloh haqida yaxshi gumonda boʻlishni mol-u
davlat, Paygʻambar alayhissalomga salovat aytishni hunar,
barcha musulmonlar haqida duo qilishni odat, yaxshi amallar qilishni tinchlik-omonlik, oqibatsizlikni xavf-xatar,
e'tiboringizning eng nihoniy gʻoyasini ham, orzungizning
eng choʻqqisini ham Olloh deb bilingiz.

Esingizdan chiqmasinkim, bu aytganlarim — faqirning
na'ti va sifatidir. Bundan boshqasi xom xayol va aldanishdir. Agar bu ishlarga amal qilsangiz, hur yashagaysiz,
ozod jon taslim qilgaysiz...

Shogirdlar Movarounnahr-u Xurosonga qarab tarqaldilar. Endi ular ayriliq oldidan aytilgan soʻzlarni dillariga joylab, mohiyatini mana shu nasihat tashkil etgan
ustoz ilmini toʻrt tarafga yoyishga mas'ul edilar.

Yillar oʻtadi, Shayx Najmiddin Kubro nomi bilan
bogʻliq komillikka intilish yoʻli tasavvufdagi eng ulug' silsilalarning biriga aylanadi. Bu tariqat garchi markazlashmagan tarzda rivojlangan boʻlsa-da, yagona maqsad va umumiy ruh ularni oʻzaro birlashtirib turardi. Tasavvuf iqlimida oʻziga xos oʻrin tutgan Kubraviya tariqati gʻoyalari asosida qurilgan sonsiz xonaqohlar, eng avvalo Shayx Kubroning
ulugʻ shogirdlaridan Sayfiddin Boxarziyning Buxoro
yaqinidagi Soktari, Sa'diddin Hamaviyning Xurosondagi
Bahrobod mavzeyida tiklagan xonaqolari ma'lum va mashhur boʻldi. Yillar oʻtgani sayin, bu yoʻldan oʻsib chiqqan
yangi-yangi shaxobchalar paydo boʻla boshladilar. Ular oʻz
aqidalarini nafaqat Shayx Kubro, shuningdek, uning
shogirdlari Shayx Majdiddin Bagʻdodiy, Shayx Sa'diddin
Hamaviy nomi bilan bogʻlar edilar. Shayx Kubro ta'limotidan kelib chiqqan tariqatlar quyidagilardir:

1. Firdavsiya. 2. Nuriya. 3. Rukniya. 4. Hamadoniya.
5. Ixtishoshiya. 6. Nurbaxshiya.


www.ziyouz.com kurubxonasi

...

Suyukli shogirdi Majdiddin Bag'dodiyning falokatli
oʻlimidan ikki yil oʻtar-o'tmay Shayx Kubro yuragini yana
bir ayriliq titratdi.

Oʻsha kuni Gurganjda havo ertalabdan qizib, kun issiq
boʻlishidan darak bergan, peshinga yetib chor-atrof
tandirning ichida qolgan edi. Agar bir kishi yuksaklikda
joylashgan Ark ayvonidan toʻrt tarafga nazar tashlaganida
edi, shahar manzaralari oq harir parda ichida jimirlab turganini koʻrardi. Hatto, dorissaltanatning doim ravshan
koʻrinib turadigan tevarak-atroflarini ham oqarib yotgan
sahro sarhadlaridan arang ajrata olishi mumkin edi.

Quyosh ufq ortiga choʻkib, koʻzdan g'oyib boʻlganiga
qadar harorat pasaymagan boʻlsa-da, kutilmaganda kechasi
juda salqin boʻldi. Xonaqoh etagidagi bahaybat daraxtlarning uchlari — barvaqt sargʻaya boshlagan yaproqlar
shabadada erinchoqlik bilan qimirlar, kun boʻyi qizigan
hovli yuzidan qaynoq hovur koʻtarilib turganiga qaramay,
Shayxning ob-havo oʻzgarishini mudom oldindan payqaydigan qari vujudida oqshomdayoq xira, yulduz jimirlashidek
ojiz zirqirash zohir boʻldi. Shayx ajablandi, ammo yarim
tunda oʻqib turgan kitobidan boshini koʻtararkan, sovuq
qotayotganini payqadi. Badani junjikib, salqin birpasda
hujrani toʻla egallab olgandek boʻldi. Shayx yana oʻqishga
berildi. Sham tili salqindan ravshan tortar, har kecha dimiqqan havodan boʻshashib, yoyilib yonadigan tili, bu gal
ingichkalashgan, taratayotgan shu'lasi kuchli edi. Shayx
oʻrnidan turdi, kitobni tokchaga qoʻyib, uyquga hozirlandi.

Uyqu oldidan nima uchundir volidasini esladi. Eslarkan, bolalik chogʻlarida — besh-olti yashar paytlarida
boʻlib oʻtgan voqea yodiga tushdi. Oʻshanda onasi uning
qoʻliga bir kitob tutqazarkan: “Bu kutobdagi salavoti sharifalarni yodlab ol, bolam. Duo ham ibodatdur”, — degan
edi kulimsirab. Onasidan sevgan salavoti sharifasini oʻqib
berishni soʻraganida, onasi unga tabassum qilib: “Oʻzing
topib ol!” — degan edi. Oʻshanda u qoʻlidagi kitobni shart
ochib, bir salavoti sharifani oʻqigan, onasi boʻlsa: “Bu
oʻsha! O'sha!” — deya hayratlanib, oʻkirib yigʻlab yuborgandi.

Hozir olis voqeani eslarkan, Shayx oʻsha salavoti sharifani tilga olib, qayta-qayta tilovat qildi.


www.ziyouz.com kurubxonasi

U oʻshanda volidasi bergan kitobi sharifni oʻqiyotib
uxlab qolgan va gʻalati tush koʻrgan edi. Tushida tuya
oʻrkachlariga oʻxshash qumtepalari choʻzilib ketgan,
bepoyon va sarhadsiz sahro qoʻynida borayotgan karvonni
koʻrdi. Keyin karvon boshida borayotgan otliqning birdan
otini orqaga qayirib qamchilaganini va karvon oʻrtasiga
yetganda kunchiqar tomonni koʻrsatib, nimalarnidir baqira
boshlaganini koʻrdi. Toʻsatdan osmon qorayib, sharq
tomondan terak boʻyi baland chang-u toʻzon shiddat bilan
yaqinlashib kelayotganini koʻrgan karvon ahli faryod
koʻtara boshladilar. Hamma shosha-pisha ot-ulovdan
tushar, ammo nima qilishlarini bilmay u yoqdan bu yoqqa
chopishardi. Ahmad toʻsatdan otining. jilovini mahkam ushlaganicha yonidagilarga baqirayotgan otasini, uning
vahimaga toʻlgan koʻzlarini yaqqol koʻrdi. Keyin hamma
narsa zulmat ichida yoʻqolganday boʻldi. U otasini izlab
oldinga tashlandi, ammo oʻsha zahoti yetib kelgan boʻronning kuchli zarbasidan uchib ketganini sezdi. Bor ovozi
bilan otasini chaqirib baqirarkan, birdan nafasi boʻgʻildi-yu, uygʻonib ketdi.

Uygʻondi-yu, yonida uxlab yotgan volidasining bir
maromda olayotgan nafasini sezdi, gupillab urayotgan
yuragini tinchlatish uchun onasi qoʻyniga suquldi. Atrof
qorongʻi va vahimali edi, ammo ichidagi vahima kuchliroq,
u quloqlarini garang qilib qoʻyganday edi.

Tongda uygʻongach, u tushini eslamadi. Faqat ertasi
kuni sahroda ikki kun toʻxtovsiz boʻron boʻlgani, koʻp karvonlar halokatga yoʻliqib, koʻpi sahroda adashib qolgani
haqida dahshatli mish-mishlar tarqaldi-yu, onasi yuzini
tashvish bosdi. Bir necha kun avval otasi Nishopurga
joʻnagan karvonga qoʻshilib yoʻlga otlangandi. Ahmad tutila-tutila koʻrgan tushini onasiga gapirib berdi. Volidasining
rangi quv oʻchdi. Anchadan keyin oʻgʻlini yoniga oʻtirgʻizib
bir duo oʻrgatdi. Bu duo avval otasi oʻrgatgan, keyin esa
maktab va madrasaga qatnaganida domlalari oʻrgatgan duolarga oʻxshamasdi. Bu duo bir qoʻshiqday edi.

Hozir olis voqeani eslarkan, Shayx Kubro besh-olti
yashar goʻdakning oppoq xotirasiga mangu oʻrnashib qolgan bu qoʻshiqni toʻshak boshida oʻtirgancha yodga ola
boshladi:

“Ismlaring naqadar goʻzal, Xudoyim.


www.ziyouz.com kurubxonasi

Sendan boshqa ibodat qilguvchim yoʻq, Xudoyim.

Qorongʻi kechani yaratgan, ey Xudoyim, koʻnglimdagi
zorimni, rahmat tilab Senga aytaman, Xudoyim. Oʻzing bu
soʻzlarni koʻnglimga solding, oʻzing eshit, Xudoyim. Arzu
dodimni tingla, oʻtinchimni qabul ayla, Xudoyim.

Bir karvon adashdi sahrolaringda, Xudoyim. Sahro esa
cheksiz, vahshiy, adoqsiz. Adashgan karvonning yoʻllari
unmas, qoʻngʻiroqlari shodon yangramas, Xudoyim.

Boʻronda adashganga yoʻl topib koʻrsat. Kechani kecha
demay, kunduzni kunduz demay, oʻsha yoʻlingdan yursin.

Manzilga yetsin, suvga yetsin, demayman. Aytamanki,
rahmatingga yetsin, Xudoyim. Aytamanki, avvalo dahshatga tushgan, qo'rquvdan muzlagan, qorongʻilik qamragan
qalblariga nur ber, suvsizlikdan chatnagan tillariga nur
ber, boʻron ovozi kar qilgan quloqlariga nur ber, qorayib
turgan orqalariga va oldlariga nur ber, toʻzon toʻsgan ustlariga va yutaman degan ostlariga nur ber, ey Xudoyo,
ularga nur ber!

Boʻronda yoʻqolgan otlar-u tevalarni emas, dillariga
imonni baquvvat qilib ber!

Qum koʻr qilgan koʻzlariga quyosh va dunyoni emas,
imon ziyosini baxshida et! Imon boʻlmasa, ochiq koʻzlar
ham koʻrishdan qolar, quyosh ham, oy-u yulduzlar ham
yordam qilolmas — yoʻl topib berolmas, Xudoyim!

Suvsiz qolgan meshlarini suv bilan emas, boʻshagan dillarini imon bilan toʻldirginkim, suv deb imondan ayrilmasinlar.

Tolgʻin oyoqlarini sobit qil, manzilga yetsinlar, demayman. Aytamanki, tolgʻin oyoqlariga quvvat ber, tokim
imonda sobit tursinlar, Xudoyim!

Yolgʻiz tilaganim shu, Xudoyim.

Bandam duosini qabul qilguvchiman, degansan-ku,
Xudoyim! й

Sen berguvchisan, biz Sendan soʻraguvchimiz,
Xudoyim!

Har narsaning boshi Senda, oxiri ham senda-ku,
Xudoyim!”

Bechora onaizor! U murgʻak farzandiga — gunohsiz,
pokiza goʻdakka bu oʻtinchni yodlattirib, takror-takror ayttirarkan, yo halok boʻlgan, yoki sahroning qay yerida
adashib yurgan otaga Ollohning inoyatini tilamoqchi
boʻlgani shubhasiz. Shayx Kubro onasi oʻrgatgan bu duoni — zorli qoʻshiqni pichirlab aytarkan, koʻzyoshlarini ti

www.ziyouz.com kurubxonasi

yolmasdi. Umrining oxirida sezdiki, uning oʻzi ham bu dunvoda yoʻl yoʻqotgan bir yoʻlchi ekan — koʻzlagani Olloh
dargohi, izlagani Olloh mag'firati, boʻzlagani Olloh zikri
edi.

Shayx volidasi oʻrgatgan duoni mahzun shivirlarkan,
nima uchundir toʻsatdan Xoja Abdulxoliq Gʻijduvoniy
yodiga tushdi. Aytishlaricha, Xoja Abdulxoliqning valiyligi shu daraja yuksak ekanki, namoz paytida Makkatullohga
borib oʻqib kelar ekan. Hazrati xojani yodiga olarkan,
Shayx uning haqiga uzoq duo aytdi.

Biz ham qariyb sakkiz asrlik masofada turib Shayx
Kubro bilan barobar Ulugʻ Xojai Jahon, sirlari muqaddas
boʻlsin, haqlariga duo qilamiz. Shayx Kubro bilan barobar
bu muborak zotni eslaymiz.

Xoja Abdulxoliq Gʻijduvoniy Turkiston mulkida qaror
topib, olamshumul ahamiyat kasb etgan tariqat —
Yassaviya asoschisi Xoja Ahmad Yassaviy kabi Xoja Yusuf
Hamadoniyning xalifasi va Xojagon-naqshbandiya tariqatining poydevorini yaratgan mashoyix hisoblanadilar. Xoja
Abdulxoliq Buxoroning Gʻijduvonida dunyoga kelganlar.
Otalari Rum oʻlkasidan boʻlib, oti Xoja Abduljalildir va
Imom Malik avlodidan boʻladi. “Alarning ravishi tariqatda
hujjatdur”, — deb yozadi Xoja haqida Hazrat Alisher
Navoiy. Manbalarda yozilishicha, oppoq rangli va goʻzal
yuzli kishi boʻlganlar, koʻksi va yelkalari keng edi. Rivoyat
qilinadiki, ular hali tug'ilmasdan otalariga Xizr alayhissalom uchrab, solih bir o'g'il koʻrajagini va uning ismi
Abdulxoliq qoʻyilishini ma'lum qilgan.

Xoja Abdulxoliq boshlangʻich tarbiyani G'ijduvonda
Imom Sadriddindan olgan. Keyin Buxoroga kelib, Xoja
Yusuf Hamadoniyga shogird boʻladi. Bir kuni ustozlari
huzurida oʻtirganda, Xoja Abdulxoliq oʻz qismatlarini surishtiradi. Xoja Yusuf Hamadoniy oʻsha paytda bashorat
qilganlar: “Mening asl xalifalarim avval Xoja Abdullo
Barqiy, soʻngra Xoja Hasan Andoqiy, undan soʻng Xoja
Ahmad Yassaviydir. Xoja Ahmad Yassaviy oʻz navbati
bilan xalifalik qilgandan soʻng, biroz vaqt o'tgach o'z
yurti — Turkistonga ketadi. Soʻngra uning oʻrniga sen xalifalik qilajaksan”. Vaqt oʻtib, bu bashorat amalga oshgach,
tariqat peshvosi boʻlgan Xoja Abdulxoliq tasavvuf tarixida
Xojagon (keyinchalik naqshbandiya) nomini olgan tariqatning asosiy aqidalarini tashkil qilgan sakkiz talabni yaratadi. Bu talablar quyidagilardir:


www.ziyouz.com kurubxonasi

— “Hush dar dam”, ya'ni tiriklik nafasda. Bu talab nafas olishda, chiqarishda va uning oʻrtasida ham g'ofillik
qilmasdan hamma vaqt Xudoning zikrida boʻlish ma'nosidadir;

— “Nazar ba qadam”, ya'ni nazar qadamda. Bu talab
solik yoʻl yurishida o'z qadamidan — ishidan, turmushidan
ogoh boʻlish; har bir ishga mas'uliyatli boʻlish ma'nosidadir;

— “Safar dar vatan”, ya'ni solik har dam oʻz diliga
nazar solishi, agar unda gʻubor izi paydo boʻladigan boʻlsa,
darhol undan oʻtishi va yana Haq visoliga oʻz hushini
bogʻlash;

— “Xilvat dar anjuman”, ya'ni xalq ichida oʻzni
bildirmay, koʻz-koʻz qilmay yashash, qoʻl ishda boʻlsa ham,
dil yorda (Xudoda) bo'lishi;

— “Yodkard”, ya'ni yodlash — faqat Olloh taolo va
uning Rasulini tilda va dilda tutish;

— “Nigohdosht”, ya'ni saqlash — solik har doim oʻz
hushini bir joyda tutishi kerakki, Xudodan xabarsiz qolmasin;

— “Bozgasht”, ya'ni qaytish — hamma vaqt munojotda boʻlish;

— “Yoddosht”, ya'ni eslash — Xudoning yagonaligini
esdan chiqarmaslik.

Keyinchalik Xojai Jahon — Abdulxoliq Gʻijduvoniyning bu sakkiz talabiga Xoja Bahouddin Naqshband oʻzining uch talabini qoʻshadi.

Rivoyat qilishlaricha, Xoja Abdulxoliq Gʻijduvoniy
hazratlari ilk xojalari boʻlmish Imom Sadriddindan dars
olarkan, Qur'oni karimdagi ushbu oyati Karimaga yetadilar: “Parvardigoringizni ichingizda yolvorib, qoʻrqib, dildan erta-yu kech yod qiling va gʻofil kimsalardan
boʻlmang” (A'rof surasi, 205-oyatdan). Abdulxoliq mazkur
oyat mazmunini ustozidan soʻraydi: “Parvardigorni ichingizda yod qilinig", degani qanday boʻldi? Oshkora qilsak
odamlar ko'radilar. Mabodo dilda, ya'ni ichimizda tovush
chiqarmay zikr etsak, shayton voqif boʻladi. Illo, shayton
tomirlarimizda qondek oqib yuradi. Tovush chiqarsak,
malaklar farqiga borur. Tovushsiz zikr etsak, unda bu
xufiya zikrning qoidasi va tartibi qanday boʻladi? Men
shuni anglamadim”.

Imom Sadriddin aytdilar: “Men bu yoʻllarni bilmay

www.ziyouz.com kurubxonasi

man. Sen soʻrayotgan narsa ilmi laduniydir, ya'ni Olloh
taolo huzuridagi bilimdir. Agar Olloh taolo ilmi laduniyni
senga ma'lum qilishni murod etsa, albatta, seni bu ilmdan
voqif qilur va oʻshanda o'rganarsan”.

Vaqti yetib, Xizr alayhissalom Xoja Abdulxoliqqa
roʻpara bo'ladi va aytadi: “Hovuzga tushib, suvga
shoʻngʻigin, musaffo suvdan qult qilgin-u dilingda quyidagi kalimai toyibani takrorla: “Laa ilaha illallohu
Muhammadur Rosululloh”. Xoja Hazrati Xizrning aytganini bajarib, beqiyos saodatga sohib boʻlgan va oʻshandan
boshlab “Zikri Xufiya”, “Zikri dil” nomini olgan bu amalni targ'ibot qilgan. “Dil zikri” maqomi: zikr qilishda ovoz
chiqarmaslik.

Xoja Yusuf Hamadoniy oʻz as'hobi bilan “Aloniya”
zikriga amal qilgan. Bu zikr maqomi: zikr aytishda tovush
chiqarish. Biroq Xoja Hamadoniy oʻz shogirdiga “Xufiya”
usuli bilan zikr aytishga ijozat bergan. Vaqt oʻtib oʻzi ham
“Zikri dil”ga oʻtadi.

“Zikri dil”dan ta'lim bergan Xizr (a.s.) Xoja
Abdulxoliq Gʻ“ijduvoniyni oʻz avlodiga qabul qildi, soʻng
uni ma'no olamida shu qadar darajador etdiki, Buxoroda
azonni eshitgani vaqt namozni Ka'bada jamoat bilan qilardi. “Bu qandoq hosil boʻlardi?” — degan savolga madinalik Xoja Yusuf hazratlari shunday javob qilgan ekanlar:
“Inson ruhi elektrdan ham sur'atliroqdir. Elektr toki bir
soniyada kurrai Arshni uch daf'a aylansa, inson ruhi oʻttiz
uch daf'a aylanadi”.

Xoja Abdulxoliq Gʻijduvoniyning murid-u muxlislari
faqat Movarounnahrda emas, balki Shom (Suriya), Iroq
viloyatlarida ham koʻp ekan va u Shomda murshidlik masnadida ham boʻlgan.

Hazrat Mir Alisher Navoiy naql qiladilar: “Ashura
ayyomida jamoati kasir alar xizmatida oʻlturub erdilar va
alar ma'rifatda soʻz aytadur erdilar. Nogoh bir yigit kirdi.
Zohidlar suratida, egnida xirqa va kiftida sajjoda va bir
goʻshada o'lturdi. Hazrati Xoja anga nazar qildilar. Ul
yigit dediki: “Hazrati Risolat aytqon hadisning siri
nedur?” Alar dedilarki: “Hadisning sirri budurki, xirqang
ostidagi zunnoringni kesib, imon kelturgaysen”. Ul yigit
filhol zunnorini kesdi va imon kelturdi va Hazrati Xoja
as'hobga boqib dedilarki:”Ey yoronlar, kelingki, andoqki
zohir zunnorni kesib bu navahd yigit imon kelturdi, biz
ham botun zunnorinki iborati ujbdindur qat' qilib, imon


www.ziyouz.com kurubxonasi

kelturali, to andoqki, ul omurzida boʻldi, biz dogʻi omurzida bo'lali”. Ajab holati as'hobg'a zohir boʻldi. Xojaning
ayog'iga tusharlar erdi va tavbalarin toza qilurlar erdi”.

... Shayx Kubro yarim tunda volidasi oʻrgatgan gʻaroyib duo bahona Xoja Abdulxoliqni eslab, uning haqiga duo
bagʻishlab boʻlgach toʻshakka choʻzilib, horgʻin jussasini
koʻrpa bilan oʻrarkan, baribir tezda koʻzi yumilmadi.
Qandaydir ismsiz dard, mitti yulduz jimirlashidek sokin
og'riq vaqt oʻtgan sayin kuchayib ko'ksini qisib kelar,
Shayx bu holat sababini bilmas, shu sababdan toʻshakda
goh u yon, goh bu yonga agʻdarilib, besaranjomlanardi.

Oʻsha kecha oy toʻlgʻ'in edi. Toʻlin oyning tillarang
shu'lasi dorissaltanatning uyqu va sukunat chulgʻagan
kulba-yu saroylarini, yerga toʻkilib qurigan mevalar isi
mast qilgan chorbogʻlarni, shahar tevaragidagi doʻngtepalarni, oʻr-jarlarni yoritib turardi. Salqin tufayli
tiniqlashgan havoni ming bir turli oʻt-o“lanlarning omixta
hidi tutib ketgan, allaqanday kuchli mung azobidan uxlolmay qiynalayotgan Shayx esa qaydadir — olis-olislarda
tobora kuchsizlanib borayotgan yurakning betoqat zarbalarini eshitayotgandek bu zaif tepinishlarda oʻz armonlariga egiz hislar borligini sezayotgandek, nafasini ichiga
yutib toʻlin oyga tikilib yotardi. Oyning sovuq shu'lasi
uning ko'ksidagi mungni bir lahza sovutgandek boʻldi-yu,
Shayxning koʻzi yumildi.

Keyin esa tush koʻrdi.

...tushida yam-yashil ajriqzorda oʻtlab yurgan oppoq
otni koʻrdi. O'ʻt-oʻlanni “kar-kart” uzib, xotirjam kavshayotgan ot toʻsatdan hurkib ketdi. Ot yalanglikni bir necha
bor to'xtamay aylandi, soʻng birdan toʻxtadi. Shayx otning
koʻzlaridan oqayotgan yoshlarda toʻlin oy nurlari jimirlab
tovlanayotganini yaqqol koʻrdi. Ot nimadandir qoʻrqib,
kishnab yubordi va boshini egib olgancha, oldinga tashlandi. Yalanglik chetida, .shovillab oqayotgan daryoga yaqinlashgach, bir hurkib toʻxtadi. Ammo keyin yana oldinga —
suv qoʻyniga tashlandi. Daryoning oʻrtasiga yetar-yetmay
koʻzdan yo'qoldi. Dam oʻtmasdan narigi qirg'oqda oppoq
shu“la koʻrindi, u tobora lovillab osmonga ko'tarilardi.

Shayx seskanib uygʻonib ketdi.

Qayg'ʻu-alam ichra kechgan bir damlik bedorlikdan
soʻng yana ko'zlariga uyqu indi-yu, boshqa tushni umrining
soʻnggi daqiqalarigacha unutmagan, unutolmagan tushni
koʻrdi.


www.ziyouz.com kurubxonasi

...tushida hamma yoqni zulmat ichida koʻrdi. U qayoqqa borishni bilmay turganida, gʻaroyib hodisa yuz
berdi: goʻzal va benihoya yorugʻ yulduz birdan osmondan
uzilib yerga uchdi. Uning fazo boʻylab boshqa sonsiz yulduzlar orasidan uchib tushayotganini hayratlanib
kuzatarkan, butun vujudini chidab boʻlmas qaygʻu
chulgʻaganini sezdi. U yulduz qulagan tomonga tikilarkan,
olisda yonib turgan chiroqni koʻrdi. Oʻsha yoqqa qarab
boraverdi. Uzoq yurdi. Yurgan sari chiroq fatilasi kuchayib
yonayotganini, undan taralgan ziyo yuzini isita boshlayotganini sezardi.

U koʻzlagan yeriga yetib borganida, ulkan gumbaz
bilan bezangan bir binoni koʻrdi. U chiroq deb oʻylagani
deraza ekan. Deraza ichkarida qaynab-toshgan nur to'zonini zulmat qo'yniga sachratib turardi. U bino ostonasiga
yetishi bilan qulogʻi ostida bir sado yangradi: “Manzilga
yetding, eshik halqasini qimirlat!” Qoʻlini halqaga tegizib,
uni qimirlatgan edi, shu zahoti “toʻp” etib yerga bir kalit
tushdi. U eshikni ochib, ichkariga kirgan edi ham, toʻsatdan toʻrt burchakdan toʻrt arslon boʻkirgancha hamla qilishga chogʻlanib turganini koʻrdi. Xuddi oʻsha payt
qulogʻi ostida yana ovoz yangradi: “Yengingni yoyib
yubor!” U yengini yoygan edi, arslonlar tinchib, yerga
uzala tushib yotdilar.

Dahlizdan oʻtib, katta xona ostonasiga yetganda, havoda toʻrtta shamshir paydo boʻlib, uning yoʻlini toʻsdi.
“Ayt!” degan sado keldi. U kalimai shahodatni aytgan edi,
qilichlar koʻzdan gʻoyib boʻldilar. Soʻng ichkariga kirib,
“Bu yogʻi nima boʻlarkan?” deb lol-hayron boʻlib turarkan,
har tarafdan toʻrt nafar qurollangan habash navkarlar
yugurib chiqib, unga tashlandilar. Yana ovoz keldi: “Ey
Shayx, ularga ismingni ayt!” Ismini tilga olishi bilan oʻsha
zahotiyoq navkarlar hushdan ketdilar. Birozdan soʻng
oʻzlariga kelishib, benihoya izzat-ikrom bilan xona toʻriga
boshladilar. Oʻsha lahza qibla devori yorilgandek boʻlib,
qarshisida ulugʻ taxt paydo boʻldi va u yashil parda bilan
toʻsilgan edi. Shunga qaramay parda ortidan taralayotgan
nurdan xona ravshan edi. U parda tomonga qarab “Inna fi
zalika li ibrata lauli al absor” oyati karimasini oʻqidi.

U oyatni oʻqir ekan, taxt oldidagi parda koʻtarila boshladi. Dam oʻtmay taxtda oʻtirgan koʻkragi va yelkalari
keng, oppoq soqolli, katta boshli va goʻzal yuzli nuroniy


www.ziyouz.com kurubxonasi

kishiga koʻzi tushdi. Salom bergan edi, nuroniy kishi
oʻrnidan turib unga ta'zim qildi. Toʻsatdan shayx qarshisida turgan kishi Xoja Abdulxoliq Gʻijduvoniy ekanini bilib
qoldi.

— E, Shayxi Valitarosh, — deb soʻz boshladi xoja. —
Siz bizga ta'zim qilmangizkim, siz oʻzingiz ta'zimga
munosibsiz! Biz sizni huzurimizga ta'zim uchun emas, diydoringizni koʻrmoqqa, suhbatingizga yetishmoqqa chorlagan edik. Eng avvalo, biz bu yolgʻon dunyoni tark etib,
chin dunyoga — asl vatanga qaytganimizdan ogohlantirmoqchimiz. “Biz bu iqlimda uch kishi edik, endi yolgʻiz
qoldingiz!” — deb aytmoqchimiz.

Ammo bilingkin, biz sizga muntazirmiz va sizning qismatingizga havas qilurmizki, Olloh yoʻlida shahid boʻlmoq
oriflarga ham kamdan kam nasib boʻladigan ne'matdir. Siz
shahidlar shohi bo'ʻlarsiz!..

Ular quchoqlashib ko'rishdilar.

— Biz Ollohning ming bir jilvasini koʻrdik, ammo
Uning jilvasini sanogʻi yoʻq, — dedi xoja.

— Biz xilvatni Olloh dargohining eshigi deb bildik, —
dedi u.

— Biz xilvatni anjumanda tutdik, Olloh zikridan oʻzga
kalimalarni aytishdan toʻla ozod boʻldik! — dedi xoja.

— Biz Ollohni boshqa-boshqa yoʻllarda izladik, ammo
bir manzilni koʻzladik, — dedi u.

— Soʻzingiz haq! — dedi xoja. — Biz uchun oxirat
yoʻlining mehvari Ollohning muhabbatidir!

— Olloh rahmatiga yetganingiz muborak! — dedi u.

— Biz sizni tashlab keldik, ammo Olloh sizni yolgʻiz
qoldirmaydi! — dedi xoja.

— Olloh qalbimizdadir! — dedi u.

Ular yana quchoqlashdilar. Xoja Abdulxoliq koʻzlaridan oqqan yoshlar uning yuzini kuydirgandek boʻldi-yu,
uygʻonib ketdi.

Koʻzlari jiqqa yoshga toʻla edi. Shu uygʻongancha tongga qadar qaytib koʻzini yumolmadi. Tongga qadar olis
Buxoro tomonlardan yigʻi ovozi kelayotgani eshitilib turgandek boʻldi. Kecha oydin, atrof tip-tinch — ammo
Shayxning nazarida osmondan oy nurlari emas, Qur'on
oyatlari oqayotganday tuyuldi. Keksa Shayx unsiz yigʻlay
boshladi - uning achchiq koʻz yoshlari ham olis Buxoro
yig'isiga, ham Qur'on oyatlariga qoʻshilib oqa boshladi.
Qayg'ʻudan kar boʻlib qolgan Shayx bu yigʻidan, bu oyat

www.ziyouz.com kurubxonasi

lardan boshqa hech narsani eshitmasdi, uning uchun dunyo
oxir boʻlganday edi. U bu dunyoda yolgʻiz qolayotganidan,
hademay kufforlar ilkida shahid boʻlishini oʻylab
qaygʻurganidan emas, balki tushida koʻrgan chiroq shuurini sogʻinib, qoʻmsab yigʻlar edi.

— Mana, dunyo ham oxir boʻldi, — dedi shivirlab oʻzoʻziga Shayx Kubro.

Ha, Xoja Abdulxoliq Gʻijduvoniy va Shayx Najmiddin
Kubro Olloh taolo nishonlarini, Haq jamoli jilvalarini
boshqa-boshqa yoʻllar orqali izladilar, turli vositalar bilan
Tangri visoliga muyassar boʻlmoqni istadilar. Ammo
maqsadda yagona, botinan maslakdosh va ma'rifatda teng
edilar.

Zamonlar oʻtib Xoja Abdulxoliq haqida shunday yoziladi: “Hazrati Xoja Abdulxoliq Gʻijduvoniy tarbiyati
hazrat Abu Yoqub Yusuf al-Hamadoniydan, alarniki esa
« imom Muhammad G-ʻazzoliyning shayxi boʻlgan Abu Ali
Formadiydan va alarniki esa Shayx Abulqosim Gurgoniydan hosil boʻlgan”.

Xuddi oʻsha kitobda Shayx Kubroning ham ta'rifi bor:
“Shayx Najmiddin Kubro Shayx Ammor Yosir muriddidirlar va ular Shayx Abu Najim Suhravardiy muridi, alar
Shayx Ahmad G`azzoliy muridi, alar Shayx Abu Bakr
Nassoj muridi, alar Shayx Abulqosim Gurgoniy murididirkim, bu shayx Xojagon (Naqshbandiya) silsilati
zahabiga qoʻshilmish halqasidir”. “€

u...

Jo'ji Gurganj qal'asiga elchilarini kiritganda, ularning
safida boʻlgan imom Mujtahiddin moʻgʻullarga nima deb
javob berishni bilmagan Xumortegindan izn soʻrab Shayx
Kubro xonaqosiga keldi. Imomga yoʻlboshlovchi qilib
berilgan navkarlar otlarini Qobilon darvozasi tomonga
boshladilar. Chamasi chorak soatcha yurar-yurmas Shayx
manzilgohiga yetdilar. Imom otdan tushib, vazmin
qadamlar bilan xonaqohga yaqinlashdi.

Xonaqoh oldidagi maydonchada hech kim koʻrinmasdi.
Yolgʻiz maydon oʻrtasida yuksalib turgan ulkan qari gujum
bahor quyoshi yogʻdusiga oʻzini tovlab, seryaproq shoxlari
bilan niliy osmonni zoʻrgʻa koʻtarib turgan pahlavondek
chayqalib turardi. Birdan imomning dimogʻiga mushki
anbar hidi urilganday boʻldi. Xonaqoh tomonga yurib
borarkan, qarshisiga dumini likillatib kelayotgan itni


www.ziyouz.com kurubxonasi

koʻrdi: Shayx Kubroning iti shu boʻlsa kerak. Bu jonivor
haqida eshitgan naqlni esladi: emishkim, bir kun hazrati
Shayx majlisida oʻtirgan Sa'diddin Hamaviy xayolida “Bu
davrada oʻz soʻzini itga ham oʻtkaza oladigan sohibi amr
topilarmikan?” — deb oʻylabdi. Shayx Kubro karomat nuri
ila shogirdi xayolidan ogoh boʻlib, oʻrinlaridan turib xonaqoh eshigi oldiga borib turibdilar. Dam oʻtmay bir it eshikka yaqinlashib, dumini likillata boshlabdi...

Oʻsha it shu boʻlsa ajabmas...

Imom Mujtahdiddin ostonaga yaqinlashib, Shayx nomini tilga olib ovoz berdi. “Kir!” — degan tovush eshitildi
ichkaridan. Imom ostonadan hatladi-yu, taqqa toʻxtadi.
Qandaydir g'ayritabiiy kuch uni toʻxtatgan edi. Vujudida
ogʻirlik sezdi, ikki yelkasidan nimadir yerga bosa boshladi.
Imom qoʻrqib ketganini yashirmadi: darrov yerga
choʻkkaladi va asta egilib ta'zimga bosh egdi.

Koʻzi qorong'ilikka oʻrgangan imom ohista bosh
koʻtarib, xonaqoh toʻrida boshiga namatli taqya kiygan,
qovjiroq bir cholni koʻrdi. Chol unga tikilib turardi. Ular
lom-mim demay, bir-birlariga uzoq tikilib turdilar.

— Keldingmi, imomzoda? — dedi birozdan keyin
Shayx.

— Men sizni qutqarishga keldim, hazratim.

— Yoʻq, yoʻq, imomzoda, unday demagil, sen oʻzingni
qutqargali kelding. Sen meni qutqarolmaysan, qutgarguvchi egamdir. Ikkimiz ham rahmni egamdan tilaylik. Tokim
hazrati xudovandi jahon pushtipanoh boʻlsin. Inshoolloh,
uning irodasi birla hayotmiz, oʻlamiz va yana qayta tirilamiz. Sen oʻlimdan qoʻrqib, kuffor ilkida shahid boʻlayotgan
qavming azoblaridan koʻz yummoqchisan. Ammo shuni
anglagilkim, qoʻrquv iymonsiz bandalarning qismatidur.
Bu dunyoda yolgʻiz Ollohdangina qoʻrqish kerakligini bilmagan kuffordan farqing bormu?.. Yodingda boʻlsin: al
qasosul minal haq! Hech bir iymonsizlik intiqosiz qolmaydur. Bandasining qoʻlidan kelmasa, roʻzi mahshar bordur...
Evoh... Evohkim, sening bu azoblaringga chidab
boʻlmayapti, imomzoda...

— Siz bu azoblarni qaydin bilursiz, hazratim?

— Sen xonaqohga kirganing zamon vujudim azobga
toʻldi, bu sening azoblaring, imomzoda... Bu azoblar
iymonning emas, qoʻrquvning azoblaridur. Qo'rquv
azoblari esa dilni oʻldiradur, — Shayx “evoh-evoh” degandek bir muddat boshini chayqadi va davom etdi:


www.ziyouz.com kurubxonasi

— Imom Molik ibni Dinor bir kuni Shayx Hasan
Basriydan: “Bu dunyodagi azob nimadur?” — deb soʻrabdurlar. Shayx aytibdurkim: “Dilning oʻlimidur!” Imom
Molik Dinor yana soʻrabdurlar: “Dilning oʻlimi nimadur?”
Shunda Shayx Hasan Basriy aytibdurlar: “Bu dunyoga
muhabbat qoʻymoqdur!”

Shayx Kubro bir lahza toʻxtab, oʻyga botdi, soʻng yana
oʻz mulohazasini toʻxtagan yeridan davom etdi:

— Hazrati Hasan Basriy yana “Vujudimda bir ulugʻ
qoʻrquv bordur, men har soniya jallod oldida turgandek
yashayman”, deya naql aytmishlar. Ammo uning muborak
yuragida ulugʻ ogʻriq ham zohir edi. Shul boisdan aning
koʻksidagi qoʻrquv Ollohdan qo'rqish, ogʻriq ersa Olloh
ishqi edi... Sening qoʻrquving esa boshqadir, sening
og'ʻrigʻing qo'rquv azobidir.

Yodingda boʻlsin, boʻtam, yolgʻiz Olloh ishqi, yolgʻiz
Olloh dardi seni bu azoblardan qutqargʻay... Bunday azobdan qutulay desang, ishq dardini chekmog'ing lozim.

Shayx Kubro yana jim qoldi. Soʻng mahzun shivirladi:

Ishq dardi gʻarib tanimda jondur,
Kim dard cheksa, oʻshal insondur.
Oshiqlikda doʻzax misli otashgoh,
Boshqa kaslar uchun u zimistondur...

Imom Mujtahiddin o'kirib yigʻlab yubordi. Yigʻi aralash: “Osiy bandangni oʻzing kechirgaysen, Parvardigor!” — deya qayta-qayta pichirladi, qayta-qayta oʻtindi.

Ey Roziqi olam, uning boshiga ne koʻylarni solding?
Chingizxonga yukunganida uning umidi shu edimi?
Chingizning va uning sanamga sigʻingan askarlarining
doʻzax zulmati choʻkkan pajmurda dillariga islomiyat
nafasini, islomiyat nurini solaman deb oʻylamagan edimi?
Bu kuffor galasi Movarounnahr moʻminlarini pichan
oʻramidek yerga yotqizarkan, qoʻydek boʻg'izlarkan, ularning bu qilmishlarini yoqlab Olloh kitobini tilovat qilishni
hunar qilgan betayin va murdor kimsalar qatorida turaman,
degan umidda edimi? Yoʻq! Bunday umid qilmagan edi!

Ammo... ammo Chingizga xizmat qilaman, butun
Movarounnahr ahlining imomi a'zami boʻlaman, deb o'ylamaganmidi?! Barcha zoti shariflar, barcha arkoni davlat-u
arkoni harb, a'yon-u akobirlar fatvomni kutib qoshimda
qoʻl qovushtirib turadi, mening davlatim, mening obro'yim
saltanatda eng shoyon, eng muhtasham bo'ladi degan


www.ziyouz.com kurubxonasi

ishonchda emasmidi? Shu umidda Chingizxon va uning
farzandlarining barcha buyruqlarini farmoni humoyun,
moʻminlarga intizom deb bilgan, eng qabih, eng razil ishlar qilinganda — qari kampirlardan tortib yosh-yosh
qizlargacha qip-yalangʻoch qilib badnom qilinganda ham u
sukut saqlamadimi?! Shunchalik tubanlikni koʻrgan dil
oʻlmasdan, nima oʻlsin?!

Imom Mujtahiddinning yuragini unga shu paytgacha
yot boʻlgan qandaydir chuqur va bepoyon gʻamginlik
chulgʻab oldi. Nechun buxorolik, samarqandlik islom rahnamolari kabi ish tutmadi, nechun suvini ichgan, nonini
yegan tuproqqa nisbatan kufroni ne'matlik qildi?! Iloho...
Iloho...

Imom boshini koʻtarib Shayx Kubroga tikildi. Shayx
hanuz yerga qarab o'tirar, qordek oq soqoli ko'kragini
qoplagan, lablari allanimalarni pichirlar edi. “Ha, ha, u bu
pokdomon Shayxni majusiylar ilkida shahid boʻlishdan
qutqarsa, gunohidan oʻtishni Ollohdan qayta-qayta oʻtinsa,
balki...” U nima deb gap boshlashni bilmay taraddudlandi.

Ammo oradagi sukutni Shayx buzdi:

— Men senga yordam berolmayman, imomzoda.
Mashoyixlar aytibturlar: “Ehtiyojingizni bir kishiga arz
etib, yordam soʻraganingizda, u kishi qabul qilib yordam
bersa, minnatdor boʻling. Agar u kishi yordam berolmasligini aytib, uzr etsa, uzrini qabul qiling”. Uzrimni
qabul qil, imomzoda...

Shayx Kubro koʻzini yumgancha, sekin uf tortdi,
peshonasidagi ajinlar quyuqlashib, soʻlgʻin chehrasida
boʻlakcha ma'yuslik aks etdi.

— Men sizni dorissaltanatdan olib chiqaman, — dedi
Imom Mujtahiddin. Soʻng shayxning javob bermoqqa shaylanganini koʻrib, “tinglang-tinglang” degandek oʻtinch
bilan termulib qoʻlini koʻksiga bosib, boshini egdi. —
Xoqoni a'zam Chingizxon “Shayx oyoq ostida qolmasinlar,
oʻgʻlon va ushoqlari birlan qal'adan chiqib ketsunlar”, deb
buyurmishlar. Kamina bu ishni ado etmasdan...

— Yoʻq! — Shayx Kubro sekin bosh chayqadi. Soʻng
qat'iyat bilan takrorladi: — Yoʻq! Men yolgʻiz oilam bilan
chiqib ketolmayman...

— Billoh, oʻzingiz bilan oʻn kishi olib chiqing, hazratim.

— Yoʻq-yoʻq, imomzoda, mening odamlarim oʻndan
ziyodadur.


www.ziyouz.com kurubxonasi

— Mayli, Shayxim, yuz kishini olib chiqing...

— Tushunsang-chi, imomzoda, ular yuzdan ham ziyodadur.

— Unda ming kishini olib chiqing, men alarning
burniyam qonamasligiga kafilman, hazratim.

Shayx Kubro yalt etib qaradi, goʻyo nimanidir eslamoqchi boʻlgandek, siyrak qoshlarini chimirib bir zum imomga
tikilib turdi. Imomning egnidagi shohona kiyim, koʻzlaridagi iltijo undan avf tilab kelgan Muhammad
Xorazmshohni eslatdi. Nega qoʻrquvga banda boʻlganlarning ko'zi, soʻzi bir xil, nega ular bandasiga iltijodan
boshqa najot istamaydilar? Nahot ular eng noyob ne'mat
fidoyilik, eng ogʻir ogʻriq esa munofiqlik ekanini bilmaslar?!

— Kechirgaysan, imomzoda, — dedi Shayx. — Yaxshilikda men bu xalqning taomi birlan oshno va doʻst-u yor
edim. Endi yomon kunda nechun tashlay, kufroni ne'matlik qilaymi? Yoʻq, yoʻq, men bora bilmasman...

Eng soʻnggi umididan ayrilajagini oʻylab larzaga tushgan Imom Mujtahiddin lablarini tishlab, ingrab yubordi.

“Yo Parvardigori olam! Nechun yoʻlimni ochmaysan?
Agar mening tavallomni rad etsang, rad et, illo, sening
hukming qaytarilmasdir! Ammo nechun ruhoniyating
vujudiga aylangan Shayxga rahm etmaysan?”

Imomning koʻziga yana yosh keldi. Birdan u bu qatra
tomchilar uning soʻnggi koʻz yoshlari bo'lib tuyuldi, illo u
bundan keyin yigʻlayolmasligini angladi — oʻlgan qalb
yigʻlolmaydi. Illo koʻz yoshlari — tirik va dengizdek
koʻpirguvchi yurakdan sachragan tiriklik suvlaridir.

Imom Mujtahiddin oʻzini o'nglab, yana Shayxga yalinib-yolvordi, shaharda qolsa, albatta, nobud bo'lajagini
aytdi. Ammo Shayx koʻnmadi:

— Men o'z yurtimni, oʻz xalqimni kulfatda tashlab
ketolmayman. Men umr boʻyi ahli kufr va zalolat boʻlmish
zolimlar dargohidan, ularning nopok majlislaridan
qochdim. Men umr mohiyatini sa'yi-harakatda koʻrdim,
dunyo qulligidan ozod boʻlmoqqa intildim. Bildimki, eng
noyob ne'mat qahramonlik, Olloh yoʻlida qilingan fidoyi
jasorat ekan. Oʻz qavmi, oʻz kulbasi, oʻz farzandini kufforlardan himoya qilish esa ulugʻ saodatdur.

Men oʻz oʻlimimni boʻynimga olganman, imomzoda.
Sen oʻzingni oʻyla, xoliq egamdan rahm tila! Mashoyixlar,


www.ziyouz.com kurubxonasi

koʻp soʻz aytmoq koʻngilni qattiq qilur deganlar. Koʻp gap
qilma, mani tinch qoʻy. Bu kulfatlarning barchasi egamdandir...

Shayx Kubro shunday deb koʻzini yumdi va kuni kecha
qoralagan satrlarini oʻqiy boshladi:

Ey Roziqi moru mo'ru zogʻu bulbul,

Halok boʻldi, kim senga boʻlgan boʻlsa qul.
Itga ham bahona bergʻuvchi zot Sensan,
Sendandir, ne qilsa ul tatoru moʻgʻul!

Imom Mujtahiddin vujudidagi ogʻriq azoblari umrining
oxirigacha ado boʻlmasligini angladi. Oyoqqa qalqishdan
oldin u shayxga uch marta ta'zim qilib egildi. Soʻng
oʻrnidan turib, eshikka tisarilarkan, koʻzini Shayxdan
uzmadi: uni abadiyan xotirasiga muhrlamoq boʻldi.

Imom tashqariga chiqishi bilan ostona ostida yotgan
itga koʻzi tushdi. Nahotki, u mana shu itday ham emas!
Egasiga sadoqatli jonivor ostonada yotib xonaqoh tinchini
qoʻriqlayapti... U ham shu itdek oʻz yurti ostonasini... agar
bunga kuchi yetmasa, hech boʻlmasa, yuragi ostonasini
qoʻriqlasa boʻlmasmidi!.. Voh! Ming vohkim, u mana shu
itdek ham bo'lolmadi... Imom birdan Shayx itining oʻrnida

` bo'lgisi, oyoqlariga tumshug'ini qoʻyib tabarruk ostonani
qoʻriqlagisi keldi...

Oʻz-oʻzidan xotirasiga Qur'oni karimdagi As'hobi Qahf
haqidagi oyatlardan biri quyilib keldi: “Ularning itlari esa
oldi oyoqlarini ostonaga yozib yotur...”

Imom Mujtahiddin Qozixon alam bilan shivirladi:

— Bu it vafodorlar toifasidandur. Men esa bundoq
emasman... Vafo va sadoqatda oʻzimni unga teng deb aytolmayman...

Imom xonaqohdan chiqayotib, Shayx huzurida boryo'ʻgʻi bir soatcha oʻtirgan boʻlsam kerak, deb taxmin qilgan edi. Tashqariga chiqsa, tun cho'kibdi. U hayratga tushdi. Nahotki, kun bilan tun orasi shuncha qisqa boʻlsa?
Balki Shayx Valitarosh huzurida vaqt boshqa hisobda
oʻlchanar, balki asr yilga, yil oyga, kun soatga, soat esa
lahzaga tengdur?!

Muzokara boshlangani bois oʻrtadagi jang-u jadal
toʻxtagan, shahar sukunat ogʻushida edi. Mahzun imom
boʻgʻziga tiqilib kelayotgan kuchli alamni amallab yutdi va
butun tolg'in vujudi bilan sukunatga quloq berdi. Kuchsiz


www.ziyouz.com kurubxonasi

shamol esib, har zamon allaqayoqdandir, qirgʻoqqa urilgan
toʻlqin sasiga oʻxshash bir sas qoʻpar, goʻyo shu atrofda dengiz bor, deb oʻylardi kishi. Ammo bu sas shahar tevaragida
oʻtirib, sonsiz gulxanlar atrofida oʻtirgancha shovqin solib
gaplashayotgan dushman lashkarlarining ovozi edi. Kuchsiz
shamol olib kelayotgan bu sas imomni dahshatga soldi. U
bilardiki, ertaga bu sanogʻi noma'lum pakana maxluqlar
galasi boʻron yangligʻ yotogʻidan boshini koʻtaradi, butun
zalvori bilan shahar devorlariga kelib uriladi, tishlari-yu
changallari bilan chuqur darzlar ochadi, qal'a devorlarini
gir aylanib, shovqin sola-sola bu balokash dunyoni jangga
chorlaydi. Kuchsiz shamol olib kelayotgan bu sasda qonli
qilichlar jarangi, vizillab uchgan oʻqning sovuq tahdidi,
xirillab jon berayotgan otning dahshati yashirin edi.

Imom Mujtahiddin osmonga boqdi. Soʻngsiz va zulmatli
falakda yulduzlar gʻujgʻon oʻynardi. Bu gʻujum yulduzlar
ichida har bir odamning oʻz yulduzi bor. Erta-indin bu yulduzlarning qancha-qanchasi oʻchgʻusidir. Nahotki Shayxi
Valitaroshning yulduzi ham abadiyan oʻchsa? Imom Shayx
yulduzini topmoqchi boʻlgandek, bir lahza osmonga tikilib
turdi, soʻng oʻzini kuzatib kelgan navkarlarning besaranjomligini koʻrib, istar-istamas otiga mindi.

Shaharga Oʻqtoy elchilarining kirishi necha oydan beri
oromni unutgan qamaldagilarga biroz nafas rostlash uchun
imkon bergan edi. Dorissaltanat sukunatga choʻmgan, hammayoq zim-ziyo, feruza rangli yuksak gumbazlar sovuq va
mudhish qorayib turardi. Faqat shahar darvozalari oldida
va devorlar ustida yoqilgan gulxanlar lovillab, har joy-har
joyda bir boʻlak doirani yoritib turar, ammo ularning
shu'lasi dillarga sitilib kirolmas, hasratli va tahlikali
koʻngillarni yoritolmasdi.

Imom Mujtahiddin nogoh dunyoning toʻrt iqlimida
oʻzining ulugʻvorligi, ilm-u madaniyat oʻchogʻi boʻlganligi
bilan mashhur boʻlgan bu qutlugʻ shahar erta-indin g'orat
boʻlajagini oʻylarkan, birdan mana shu iqlim qutbi boʻlmish Shayx bilan abadul-abad vidolashgani esiga tushib
beixtiyor otini toʻxtatdi. Toʻxtatdi-yu dilidagi alamli hislardan koʻzlari qisilib, orqasiga — xonaqoh tomonga qaradi. Ammo xonaqoh tun zulmatiga choʻkkan, faqat eshikdan
tashqariga nur sachrab turar — u zulmat qoʻynidagi olis bir
yulduz kabi edi. Ertaga bu eshikdan nur oqmaydi, ertaga
bu yulduz porlamaydi...


www.ziyouz.com kurubxonasi

Imom Mujtahiddin koʻngliga yopirilib kelgan mudhish
va uni xuddi tug'ilganidan buyon qiynab kelayotgan bu
qadimiy og'riq azobidan koʻz oldi qorongʻilasharkan,
qulog'i ostida ovoz yangradi:

— Sening bu azoblaringga chidab bo'lmayapti, imomzoda!.. Dard bir kelsa ketmaydigan boʻlib keladi, imomzoda!

Imom Mujtahiddin yuragiga ogʻriqning ignalari sanchilayotganidan bir daqiqa tishlarini bosib turdi, keyin zoʻr
iroda bilan hislarini jilovladi, otini sekin qamchiladi.

Silliq tosh yotqizilgan jimjit koʻcha ot tuyoqlaridan
qarsillab ketdi. Shayx xonaqosiga olib boradigan
koʻchadan chiqib, timli, qorongʻi rastalardan oʻtilgach,
olisdan Xorazmshoh Takash maqbarasining uchli gumbazi
osmon yorugʻida qorayib koʻrindi. Undan sal narida esa
Takashning otasi Xorazmshoh El Arslon maqbarasining
koʻlkasi... Xorazm saltanatining ikki buyuk hukmdori...
Ular bu qudratli saltanatni tiklash uchun ne-ne maydonlarni janggohga, qanchadan qancha odamni askarlarga
aylantirganlar. Ular mana shu azamatli davlat toj-taxti
havasida oʻz ogʻalarini oʻldirganlar, koʻzlariga mil torttirganlar... Bu mudhish jinoyatlar ham mana shu saltanat
qudrati uchun qilingan. Evoh, ular poydevorini tiklagan
serviqor saltanat bugun-erta majusiy dushman poyida xor-u
zor boʻlajagidan ogohmilar?! Ular bu xavf-xatarni sezayotganmikanlar?! Imom Mujtahiddin shularni oʻylarkan, birdan goʻyo bu ikki badjahi hukmdor xuddi oʻz qabrlaridan
ros turib, uning yoqasidan oladigandek, soʻng jazosiga uni
oʻzlari bilan yer qa'riga olib ketadigandek, qoʻrqib ketdi va
otiga qattiq qamchi urdi. Biroz oʻtgach: “Koshki bu jazo
tezroq kelsa...” — deya alamli pichirladi...

U Gurganj darvozasidan chiqib, moʻgʻullar qarorgohi
joylashgan tepaga chiqquncha orqasiga qaray-qaray bordi.
Tepaga chiqqach, oyoqlarini uzangiga tirab, so'nggi marta
orqasiga qaradi. Soʻnggi marta Shayx Kubro xonaqosi
eshigidan quyulib, tun koʻksiga sachrayotgan nurni — zulmat qoʻynidagi olis yulduzni koʻrmoqchi boʻldi. Yo
Rabbano, u shuncha olisda turib, oʻsha nurni, oʻsha yulduzni koʻrdi. Oʻsha nur, oʻsha yulduz olis-olislarda jimirlab turardi. U xuddi uni qiynagan og'riq kabi jimirlab
turardi. Og'riq kabi jimirlardi bir yulduz...

Imom Mujtahiddin osmonga tikilib, oʻz yulduzini qidi

www.ziyouz.com kurubxonasi

га БозШаф. Уадфтда 70")1 4078 ида Кекза пшпа)) па
koʻmagida uni tanib olgan edi. Ammo imom yulduzni qancha qidirmasin topolmadi. Yulduzi yoʻq edi. Shunda yana
qulogʻi ostida oʻsha tanish ovozni eshitdi:

— Imomzoda, shuni bilginkim, bu dunyo bir gumbazdirkim, sen uning ostida ne soʻzni aytsang, ul ham oʻsha
soʻzni takrorlagay, sen qanday ishni lozim koʻrsang, ul ham
senga oʻsha narsani munosib koʻradi...

Imom Mujtahiddin qiblaga yuzlanib, oʻtinch bilan
yalindi:

— Xudovandi olam, agar uning jonini olar boʻlsang,
avval menikini ol!

u...

Shayx Kubro qamal davomida ham soʻnggi oylarda orttirgan shogirdlariga saboq berishni toʻxtatmadi. Har gal
shogirdlari toʻplanarkan, u bu so'nggi majlis bo£lishi
mumkinligini oʻylar, ammo ichidagi notinchlikni zohir
etmas, davra qurib oʻtirgan yigitlarga tariqat mohiyatini
anglatishga berilardi. Bu galgi majlis oʻtgan saboqlarni
takrorlash, xotiraga bitilgan oʻgitlarni qayta eslashga
bagʻishlandi. Shu sababdan boʻlsa kerak, suhbat mavzuyi
tez-tez oʻzgarib turdi.

Majlis oʻrtasida Shayx muridlarini yolg'iz qoldirib
tashqariga chiqdi. Gujum ostidagi supada oʻtirib, xayolga
botdi. U hech qachon majlisni bevaqt tark etgan emas, bu
gal nima uchun shunday qilganidan oʻzi ham hayron edi.
Qushlar tovushi eshitilmaydigan, tun hukmi toʻla qaror
topgan bir payt. Shahar uzra temir, olov va qon hidiga
bulutlarning achimtil hidi qoʻshilib anqiydi. Patila bulutlarning ora-orasida kichik-yirik yulduzlar charaqlab turardi. Ammo sharq tomondan shakl-shamoyili ajdarholar
toʻdasini eslatadigan, qoʻrqinchli, qavat-qavat bulutlar
siljib kelar, ular yulduzlardan quyida vazmin-vazmin
sudralib, magʻrib tomonga oqardi.

Bu temir, olov va qon hidlari shahardan tashqaridagilarni ham bezovta qilayotganmikan? Uzoq qamal davomida
orom nimaligini unutgan koʻzlarida gʻazab va yovuzlik
chaqnagan, poʻrsildoq lablari orasidan tupuk sachratib,
olisda qolgan yurtni sogʻinib xirqiroq qoʻshiq aytayotgan,
kunduz issigʻidan lohas tortgan, tun salqinidan xursand
boʻlayotgan, lovillab yonayotgan gulxan atrofida davra
qurib oʻtirgan, sasigan murdalarning badboʻy hidiga allaqa

www.ziyouz.com kurubxonasi

chonlar koʻnikkan, tezak va ter hidi anqib turgan bu
gʻayridinlar balokash dunyodan nimani istaydilar?

Ular shahar devorlari, tomlar ustida uyqusiz koʻzlarini
qarshidagi sanoqsiz gulxanlarga tikilib oʻtirgan yigitlar-u
chollardan, darvozaxonalarda tor chertib, sarmast qoʻshiq
aytayotgan o'ʻspirinlardan, ochlikdan shishib ketgan nabiralariga ertak aytib oʻtirgan momolardan, koʻzlarini moʻltiratib sutsiz koʻkraklarni behuda emayotgan chaqaloqlardan,
uning dargohida davra qurib oʻtirgan bu yosh-yalangdan
nima istaydilar, ularda qanday qasdlari bor?

Xudoyim, o'zing madadkor boʻlgʻaysen, ojiz bandalaringni bu musibatlardan oʻzing asragaysan! Axir, Sen
mo`minlarning doʻstisan-ku, Xudoyim! Ularni qorongʻi zulmatlardan yorugʻlikka, nurga chiqaraman, deb aytgansanku, Parvardigoro!

Shayx birdan hushyor tortdi. Nahotki, u suyukli
Majdiddin xuni evaziga tavon tilaganida shu balolarni istagan boʻlsa? Yoʻq, aslo! Uning koʻksi kuchli bir yig'iga
toʻldi. Yoʻq, ming karra yo'qkim, u hech qachon bunday
ofat-u fitnalarni tilagan emas! Zulm qilganga zulm qilinishini tilagandi, xolos. Bu baloyi otashlarni boshlaganlar
oʻzlarini dunyoning sultonlari deb sanagan kimsalar ekanligini bilsa-da, u: toʻsatdan koʻksiga yigʻilgan faryodga
ixtiyor berdi-yu, koʻzlaridan tirqirab yosh oqib, ovozsiz,
yelkalari silkinib yigʻlay boshladi.

Shayx bu o'tar dunyoda yetmish besh yildan ortiq
yashayapti. Shuncha vaqt davomida qirq yil musofirlik birla
boʻldi, yetti bor haj qildi, ming martaba xatmi qur'on amalladi, yetmish martaba hazrati Rasulullohni tushida koʻrdi,
muborak yuzlariga qarab toʻ“ymadi, muborak kalomlarini
qalbiga joyladi. Umrining yarmini ilm izlab oʻtkazgan
bo'lsa, qolganini Haqqa yetishish da'vosiga sarfladi,
tariqatda boʻldi. Bu yoʻldan maqsad — Olloh taolo,
Ollohdan maqsad — kamolot, kamolotdan maqsad — Olloh
ishqi, Haq nuri, Yor jamoli. Jamiyki mavjudot va maxluqot
va zarradan quyoshgacha, yer-u koʻk, sobit-u sayyora shu
nur bilan yoritiladi, shu ishq bilan harakatlanadi, shu jamol
bilan muayyan uyg'unlik ichra rivojlanadi.

Olloh bilan inson oʻrtasidagi robita Qalb orqalidir. Illo
Qalb ham nur manbayidir, faqat u Olloh nuri aks etgan
ko'zgudir, ya'ni:


www.ziyouz.com Кигибхопа5

Ulki husn etti bahona elni shaydo qilgʻali,
Koʻzgudek qildi seni, oʻzini paydo qilg'ali.
(Lutfiy)

Qalb Parvardigorning oʻz bandalariga ato etgan ne'mati
ilohiyadir. Bu ne'mat insonning asl mohiyatidirkim, inson
butun ilm-u ma'rifatga Qalb vositasida yetishadi va xitob,
azob, tanbeh va talablar unga qaratilgan boʻladi. Soʻfiylar
nazarida, Qalb — Olloh ruhining taxti. Sahl Tustariy
behuda “Dil — Arsh, koʻkrak kursidur”, deb aytmagan
edi. Lekin bundan Ollohning Arshi va Kursisi iroda qilingani yoʻq, chunki bu imkonsizdir. Balki murod Qalb insonning birinchi mamlakati va barcha tadbir-tasarruflarning
ilk manbayi ekanini ta'kidlashdir. Shayx Kubro nazarida,
Xudo borliqdagi barcha narsada tajassum boʻlganidek, u
insonda ham, eng avvalo, uning Qalbida ham mujassamdur, ya'ni uning botiniy mohiyati ilohiydur.

Shayx Shabustariy ta'kidlaganlarki: “Borgil, sen
koʻngil uyingni orasta qil, ma'shuqang kelishi uchun joy
tuzat, qachon sen chiqib ketsang (ya'ni o'ʻzligingni tark
etsang), shundan soʻng ma'shuqang (ya'ni Olloh) u yerga
kiradi va jamolini senga sensiz zohir etadi”. Bu hikmatdagi “Senga sensiz zohir etadi”, iborasining ma'nosi juda
terandir. Bu ibora Ollohning qudrati, har neki bor narsa
uning irodasi bilan yaralishi, har neki amal uning ixtiyori
bilan sodir boʻlishi haqidadir.

Qalb ma'nosida yana Imom G'azzoliy bunday yozadilar:
“Ulugʻlik egasi, buyuk Alloh haqqi-hurmati, men Iso alayhissalomga nozil boʻlgan Injilda koʻrdim: “Murdani janozaga qoʻygan vaqtdan to qabr boshiga eltguncha Alloh oʻz
ulugʻligi bilan qirq savol soʻraydi. Eng birinchi savolda
Alloh aytadiki: “Ey bandam, sen necha yillar davomida
bandalar nazari tushadigan joylarni poklab, tozalab yurding-u, ammo mening nazarim tushadigan Qalbingni aqalli
biron soat ham pok tutmading. Men esa umidvor bo'lib,
har kun sening qalbingga qarayman. Ey bandam, ehsonu
karamlarimga oʻrganib olib, mendan boshqalar bilan
nimalar qilmading. Holbuki, mendan boshqaning yodi
bilan nafas olish ham loyiq ish emas. Gapir, yo biror soʻz
eshitolmaydigan karmisan?!” (Imom Gʻazzoliy, “Ohiratnoma”)

Olloh taolo Arshi va kursisini iroda qilmoq imkonsiz
boʻlganidek, Olloh visoliga yetishmoq, u bilan gaplashmoq
ham bu dunyoda imkonsiz bir harakatdir. Ya'ni “Olloh


www.ziyouz.com kurubxonasi

bashar bilan gaplashmaydi, illo vahiy yoki parda orqasidan
turib, yoki farishta yuborib, oʻz xohlagan narsasini vahiy
orqali bildiradi. U ulug“ va hakim zotdir” (“Shoʻro” surasi,
51-oyat). Parda orqasidan gaplashish shunday boʻladi:
Olloh oʻzi xohlab martabasini koʻtargan insonning qalbida
ba'zi soʻzlarni jo qiladi. Qalb pardasi oʻragan bu so'zlarni
eshitish uchun soʻfiylar bu pardani koʻtarmoqqa urinadilar.
Shu bois soʻfiylik mohiyati gʻayb asrorini anglamoq harakatidir, bu harakat ishtiyoq va iztirob evazigadir va shuning
evaziga ilohiyat shuuridan nishona koʻrishdur. Soʻfiy
nazarida, oʻzni Haqqa yetkazish — uning visolini koʻrish
emas, chunki bu imkonsizdir, maqsad Haqdan nishona —
uning dilidagi aksini koʻrmoqqa muyassar boʻlmoqdir.
Ammo Mavlono Rumiy aytganlaridek: “Boʻy gul boshad
daleli guliston”.

Shayx Kubro nazarida, Inson Olloh yaratgan mo`jizalar
ichida moʻjizadir — olam ichra olamdir. Bu mitti olam
borliq in'ikosidir. Shunday ekan, u Olloh sifatlaridan
boʻlak hamma unsurlarni oʻzida aks ettiradi. Olloh oʻz
Kursisini yetti qat osmon ustida tiklagan ekan, soʻfiy ham
unga yetishmoq uchun necha qat sinovlardan oʻtmog£i,
buning uchun tariqatda qabul qilingan talab va qoidalarni
ado etmogʻi, zarur sifatlarga erishmogʻi lozim boʻladi.
Ya'ni Abu Homid Gʻazzoliy “Almunqiz min az-zalol” risolasida yozganidek, “Aql bilan erishib boʻlmaydigan hodisalarni bilish, tushunishning alohida yoʻli, imkoniyati bordirkim, bu yoʻllarning biri tasavvuf — soʻfiylik yo'lidir.

Shayx Najmiddin Kubro tariqatga oid qarashini oʻzining “Al-usulul ashara”, “Risolatul turuq”, “Vusulu illolloh” “Fi odobi solikin” va boshqa risolalarida o'z aksini
topgan sifatlar va talablar asosida belgiladi. Shayxning
nazarida Xudoga erishishning uch yoʻli bordir. Ularning
ichida eng samaralisi uchinchi yoʻl — “tariqushshattor”
(bebok va mardlar yoʻli) deb hisoblanadi. Shayx bu, yoʻlni
oʻtashning oʻnta asosiy qoidasini koʻrsatib oʻtadi:

1. Tariqat avvali tavbadir. Bu nadomat qilish, azm
bilan tarki odat qilmoq, xusumatdan pok boʻlmoq, qilgan
gunohlardan pushaymon boʻlib, tavba keltirmoq, tavba
degani esa qaytish va tozalanish demakdir. Bu sifat va talablar Qur'onning ushbu oyatlari asosida boʻlishi lozim edi:

“Kim zulm qilganidan soʻng tavba qilib, yaxshi ishlargʻa tutinsa, albatta, Olloh uning tavbasini qabul qiladi.


www.ziyouz.com kurubxonasi

Albatta, Olloh gunohlarni kechuvchi va rahmdildir”
(“Moida” surasi, 39-oyat).

“Albatta, men kim tavba qilsa, imon keltirsa, yaxshi
ishlarni qilsa, soʻngra hidoyatda yursa, magʻfirat qilaman”
(“Taxo” surasi, 72-oyat).

“Magar qaysilari tavba qilib, oʻzlarini oʻnglab ochiq
aytsalar, bas, ularning tavbalarini qabul qilaman. Va faqat
Mengina tavbalarini qabul qilaman” (“Baqara” surasi, 160oyat).

Hikoyat: Sahl ibni Abdullohi Pustariydan soʻradilarkim: “Tavba nimadir?”

Aytdikim: “Tavba gunohni unutmoqdir”.

So'ragan kishi aytdikim: “Tavba gunohni unutmaslik
emasmi?”

Aytdikim: “Yoʻq, jafo bayonini vafo ayyomida qilmoq
jafodir”.

“Tavba” soʻzi shu bilan barobar tasavvuf ilmida soʻfiyning tariqatga kirishiga sabab boʻlgan voqeani ham
bildiradiki, tazkiralarda bu haqda koʻp naqllar keltiriladi.

2. Zoʻhd fid-dunya. Bu tarki ziynat, tarki havo, tarki
dunyo qilish, oʻzni hayvoniy nafsoniyatdan tuta bilishdir.

Bu sifat Qur'oni karimning quyidagi oyatlaridandir.

“Bilingki, bu dunyo hayoti o`yin-kulgi, ziynat, oʻzaro
faxrlanish, koʻp mol yoki farzand bilan maqtanishdan oʻzga
narsa emas. Bu xuddi bir yomg'irga oʻxshaydiki, u yogʻib
oʻtgandan soʻng oʻsimliklar quriydi, sarg'ayadi. Oxiratda
esa qattiq azob yoki Ollohning magʻfirati va roziligi bor.
Bu dunyo hayoti gʻururdan iboratdir” (“Hadid” surasi, 20oyat).

“Agar sening chaqirig'ingga javob bermasalar, bilki,
ular havoyi nafslariga ergashmoqdalar. Ollohning hidoyatini qoʻyib, havoyi nafsiga ergashgan kishidan ham adashganroq odam bormi? Albatta, Olloh zolim kishilarni hidoyatga boshlamaydi” (“Qasos” surasi, 50-oyat).

“Zolimlar ilmni qoʻyib, havoyi nafsga ergashadilar”
(“Rum” surasi, 29-oyat).

Shayx ul-rais Abu Ali ibn Sino aytganlarkim: “Zoʻhd,
bu Tangridan boshqasidan yuz oʻgirmak demakdir”. Yana
aytgan ekanlarkim: “Zoʻhd, bu nafsni poklamoq erur”.

Xoja Ubaydulloh Ahror aytar edilarkim: “Mening
sizlarga dunyoni man etishim, dunyoni sizlardan darigʻ
tutish ma'nosida emas, balki sizlarni dunyodan asramoq
ma'nosidadur...”


www.ziyouz.com kurubxonasi

Hikoyat: Bir paytlar Balxda Ibrohim Adham degan
podshoh oʻtgan ekan. Bir kuni u shikorga chiqib, qulonga
duch kelib, uni quvibdi. U qulonga yaqinlashib, endi o'q
uzay deganda, qulon tilga kirib: “Ey podshoh, nahotki
himoyasiz jonivorlarni qirgʻin qilish uchun onadan
tugʻilgan boʻlsang?” — debdi. Shoh Ibrohim bu gapni
eshitib, ko'p nadomatlar chekibdi. Saroyga qaytib, kechakunduzni toat-ibodatda oʻtkaza boshlabdi.

Kunlarning birida odatdagidek ibodat bilan mashg'ul
ekan, kimdir saroy tomida yurganini sezadi va navkarlarga
uni tutib kelishni buyuribdi. Saroy tomida yurgan bir
sahroyi choʻpon ekan. Podshoh choʻpondan: “Saroy tomida
ne qilib yuribsan?” — deb soʻragan ekan, choʻpon:
“Yoʻqolgan tuyamni izlab yuribman”, — deb javob beribdi. Bu javobdan hayratga tushgan podshoh yana soʻrabdi:
“Sahroda yoʻqotib qoʻygan tuyangni saroy tomidan
izlaysanmi?” Shunda choʻpon: “Boshda toj-u taxtda
oʻtirib, Tangri izlab bo'ladimi?” — deb aytibdi. Choʻponning bu gapini eshitgan podshoh Ibrohim Adham tavba
keltirib, podshohlikni tashlab, zarbof xil'atning oʻrniga
eski palos kiyib, vayronalarni ixtiyor etdi. Haq subhanahu
va taoloning rizosini qidirdi.

3. Tavakkul alalloh. Bu barcha ishda yolgʻiz Ollohga
tavakkal qilish, oʻtganni eslamaslik, erta kelmasdan uning
g'amini yemaslik, shu bilan birga muridning muvakkilga
(pirga) ixtiyorini berishi, ular misoli ota-boladek munosabatda boʻlishi deganidir.

Bu sifat Qur'ondagi ushbu oyatlardandir:

“Bas, moʻminlar yolgʻiz Ollohgagina suyansinlar!”
(“Ol-ilmron” surasi, 122-oyat).

“Ollohning iznisiz hech bir shafoat qilguvchi yoʻqdir”
(“Yunus” surasi, 3-oyat.)

“Ollohdan magʻfirat soʻrang va ishlaringizda ularga
maslahat soling! Emdi qasd qilsangiz, Ollohga suyaning —
tavakkal qiling!” (“Ol-ilmron” surasi, 159-oyatdan).

Shayx Abu Ja'far Fargʻoniy debturki: “Tavakkulni til
bilan emas, dil ila qil. Til bilan qilingan tavakkul quruq
da'vo, dil bilan qilingan tavakkul asl ma'nodir”.

Nosir Xusrav esa xitob qilgankim:

Tavakkul qil hama ishda hamisha,
Aksini qilmagʻil, ani qil pesha...


www.ziyouz.com kurubxonasi

4. Qanoat. Bu qanoatda boʻlib, faqirlikda yashash,
dunyo moliga tanaffur, oʻtkinchi matolar-u havaslarga
berilmaslik, shohlig-u faqirlikning barobarligi, bu ishda
Paygʻambari islomdan ibrat olish deganidir.

Bu sifat Qur'ondagi ushbu oyatlardan mujassam
boʻlgan:

“Albatta, inson boylik orttirsa haddidan oshadi”
(“Alaq” surasi, 6-oyat).

“Faqirnoma”dan: Hazrati Rasuli akram sallallohu alayhi vasallam aytdilar: “Al-qanoatu kanzul loyafni”, ya'ni
qanoat ganjadurkim, hargiz tuganmas va molning foydasi
yoʻqtur, olum vaqtida munqati” boʻlur”.

Mavlono Jaloliddin Rumiy aytibdurlar: “Qanoat tuganmas bir xazinadir, buning haqiqatini yaxshi anglashga
g'ayrat qil. Qanoatning faqat nomigagina o`rganib, bir
qancha xatolarga, ranj va aziyatlarga tushishdan saqlan.
Qanoat ahli har jihatdan Olloh huzurida xursand va mamnundir”.

Xoja Abdulxoliq Gʻijduvoniy nasihat qilibturlarkim:
“Agar senda dunyo talabi koʻpaysa, diningni barbod
berarsan”.

Hazrat Navoiy xitob qilibdurlarkim:

Shoh ul emaskim, boshigʻa qoʻydi toj,
Shoh ani bilkim, yoʻq anga ehtiyoj...

Hikoyat: “Birov Abu Abdulloh Sanjariydan soʻradi:
“Agar senga bir filuri bersam, nechuk boʻlgʻay?” Abu
Abdulloh aytdikim: “Agar bersang senga yaxshi boʻlgʻay va
agar bermasang, menga yaxshi boʻlgʻay”. Filuri tanga
demakdir.

Qanoat faqr maqomidir.

Hikoyat: Abu Abdulloh ibn Jilodan faqr xususida savol
berdilar. U xomush boʻldi. Soʻng tashqariga chiqib ketdi
va yana qaytib kirdi. Aytdilarkim: “Bu nima qilganingiz?”

Aytdikim: “Uch dona sim (tanga) bor edi. Ular yonimda boʻlib, faqirlik haqida soʻz aytishdan uyaldim. Ularni
sadaqa qilib qaytdim”.

5. Uzlat. Bu xilvatga chekinib yurakni poklash, olomon
suhbatidan koʻngil uzmoq, koʻp gapirmaslik, koʻp
tinglamaslik, koʻp koʻrmaslik deganidir.

Shayx Abulhasan Xaraqoniy aytibdurkim: “Birov bilan
suhbat tutmangiz, siz haq deb tursangizu ul boshqa bir


www.ziyouz.com kurubxonasi

soʻzni aytishi mumkin”. Shayx Abubakr Varroq Tirmiziy
aytibdurkim: “Koʻp soʻz aytmoq koʻngilni qattiq qilur”.

Xoja Abdulxoliq G'ijduvoniy nasihat qilibdurkim:
“Xalqdan yovvoyi sherdan qochganday qoch, xilvatni
koʻzla, besoqollar, xotinlar, bid'atlar, boylar va umuman
omiy kishilar suhbatidan yiroqlash”.

Hazrati Shamsiddin Tabriziy aytibdurlarkim: “Begonalar suhbatini istamaslik muridlikni qabul qilishdan alomatdir. Agar kishi nogoh begonalar suhbatiga tushib qolsa,
shundoq oʻtirsinkim, bamisoli masjiddagi munofiq, maktabdagi goʻdak va zindondagi mahbusga oʻxshasin”.

6. Mulozamat az-zikr. Bu xilvatda tanho va tovushsiz
Olloh nomini yod — zikr qilish, bu bilan qalbni g'azab,
hasad, behuda gap va amaldan, ochko'zlikdan, ya'ni zalolatdan toʻsish deganidir.

Bu talab Qur'oni karimdagi ushbu oyatlar sababidandir:

“Bas, Meni eslangiz, Men ham Sizni eslayman va
Menga shukr qilingiz va Meni inkor qilmangiz” (“Baqara”
surasi, 152-oyat).

“Ey moʻminlar, Ollohni ko'p zikr qilnglar! Va erta-yu
kech u zotni poklab tasbeh aytinglar” (“Azhob” surasi,
41—42-oyatlar).

“Parvardigoringizni ichingizda yolvorib, qoʻrqib, dildan
erta-yu kech yod qiling va gʻofil kimsalardan boʻlmang!”
(“A'rof” surasi, 205-oyat).

Zikr qilmoq hamma fikrlarning xulosasidur. Qur'ondagi
“Ichingizda yod qiling” xitobiga asoslangan ayrim so'fiylar, shu jumladan Hazrati Kubro ham tovushsiz zikr —
zikri xufiya, zikri dilga amal qilardilar. Shayx Kubro:
“Tilga olingan sano' yolg'ondur”, — deb aytardi.

Mashoyix sharhicha, eng yaxshi zikr “Laa ilaha illalloh” kalimasidur. Ushbu zikr mohiyatida “Har doim
Ollohni oʻzing bilan birga, hamma joyda hozir-u nozir, u
har narsadan xabardor va ogoh, xilvatda boʻlsang ham,
anjumanda oʻtirsang ham nafasingni ichingga qamab, ixlos
bilan Uning nomini tilga olib yod et”, degan hikmat
mavjud.

“Rashahotu aynal-hayot” muallifi Faxruddin Ali asSafiy yozadi: “Hazrati Maxdumi Nuriddin Abdurahmon alJomiyning aytishlaricha, Shayx Abuljannob Najm al-Kubro
oʻzining “Favotih al-Jamol” risolasida yozganlaridek,


www.ziyouz.com kurubxonasi

hayvonlarning nafas olishi bir tabiiy zarurat yuzasidan roʻy
beradi, insonlar ham aslda ayni oʻsha zarurat tufayli nafas
oladilar. Lekin oʻshanday tanaffus, ya'ni nafas olish jarayonida inson gʻoyibona Haqi Subhonahuning muborak nomini zikr qiladi. Istasa-istamasa odam nafas olib, nafas
chiqarayotgan paytida Olloh taolloning muborak nomini
zikr etadi”.

“Laa ilaha illalloh” zikri xususida Xoja Ubaydulloh
Ahrori Valiy aytmishlarki:

Virdi azkor (zikrlar) ichida, ey ogoh,
Afzali “Laa ilaha illalloh”.

Munda misra' bu suvrat boʻldi,

Vazi tagʻyiri zarurat boʻldi...

Zikri mazkurga boʻlgʻil mashgʻul,
Bu yoʻsunlikka degumdur sanga yoʻl.
Nafyida har neki bordur juz haq,
Yiroq etgil koʻnglingdan mutlaq.
Nafyidin soʻngra ki bor illalloh,
Munda yetganda eshit bu dur roh.
Bilki, mahbub ila ma'bud uldur,
Bori eli sojidu masjud uldur...
Yoʻqturur hech iloh illo Haq,

Muni tark aylamagaysan mutlaq...

Kamina XV asrda yashab oʻtgan buyuk piri komil —
ona avlodim, Naqshbandiya tariqati peshvolaridan biri,
tasavvuf haqida yigirmadan ortiq risolalar bitgan, dastlab
Mirzo Boburga, undan soʻng shayboniy sultonlarga murshidlik qilgan, Maxdumi A'zam, Imom al-Kosoniy, Xojai
Kosoniy, Xojogo Ahmad nomlari bilan mashhur Sayyid
Ahmad Dahbediyning “Risolai zikr guftan” (“Zikr aytish
risolasi”) asaridan bu zikr amalini muxtasar holda qayd
etaman.

Maxdumi A'zam Xudoni yodlash yoʻllaridan biri “Laa
ilaha illalloh” deyishdir, deb ta'kidlaydi. Bu zikr maqomi
Rasulullohning muborak hadislariga, ya'ni “Kimki yurakdan “Laa ilaha illalloh” degan ersa va uning yuragida
bug'doy donasichalik yaxshilik (iymon) bor ersa, doʻzaxdan chiqqisidir”, — deganlariga asoslangan. Xojai Kosoniy
oʻz risolasida shayboniyzoda Ubaydullaxon (Ubaydiy)ning
bir turkiy toʻrtligini keltiradi:


www.ziyouz.com kurubxonasi

Ey solik, Tangrini oʻzingga hamroh de,
Hozir koʻrub, nozir ani, ogoh de,

Hibsi nafas aylab anjumanu xilvatda,
Ixlos ayla, “La iloha illalloh” de.

Maxdumi A'zam zikr qilish haqida shunday nasihat
qiladi:

Zikr qil, zikr, toki tirik jon,
Xudo zikri — bu pok dilingdan nishon.

Xojai Kosoniyning naql etishicha, zikr paytida solik
erishgan darajasiga ko'ra turli holatlarga tushadi, goh
oʻzdan gʻoyib boʻlib, goh oʻzlariga qaytib turadi. Oʻzdan
ketishni xoja “lobil”, ya'ni oʻziga noziru Haqqa hozir, deb
aytdi.

“Laa ilaha illalloh” zikri amali (harakatlari)
quyidagichadir: Eng avval “Laa” deb boshni yuqori koʻtarish va “ilaha” degancha tanani oʻng qoʻl tomonga mayl
etish, soʻng “illalloh” degan hamon nafasni ichga qamab,
tanani chap tomonga bor kuch bilan tashlash, ya'ni o'zni
dil tomonga otish. Bu harakatlarni “harakati salosa”, ya'ni
“uch harakat” deb ataydilar. Shu tarzda yigirma marotaba
“Laa ilaha illalloh” deyish shart sanalgan. Bunda zikr aytgan kishi soʻfiylar nazarida oʻz qalbiga yaqinlashar, undan
ogoh boʻlar, oʻzida bexudliklar, mastliklar, kashfiyot-u
hayratlar sezar, koʻz oʻngida rangin koʻrinishlar va gʻaybdan xitob eshitishlar zohir boʻlar ekan.

Zikr aytish bilan erishiladigan holat — holning oliysi
yaqinga yetishgan soʻfiyning kamolat oynasi qayonga
boqsayam, Xudoni koʻradi, deb yozadi Maxdumi A'zam.

Sultonul-orifin — Boyazid Bistomiy aytgan ekanlarki:
“Har gal “Laa ilaha illalloh” kalimasini zikr etishdan oldin
ogʻzimni yetmish bor mushku gulob bilan yuvaman”. Yana
bir ulugʻ so'fiy Xoja Fag'naviy esa aytmishlarkim: “Zikr aytmoq tili yolgʻondan va gʻiybatdan, tamogʻi haromdan, dili
riyo va xusumatdan pok boʻlgan kishigagina munosibdur:”

Shoh Ne'matullohi Valiy esa xitob qilgankim:

Zikr qil, chiqsin ul yuragu jondan,
Oʻsha payt ayri tush ikki jahondan...

“Zikr qilmoq Ollohga yetishmoqdir”, —
deb yozgan Shayx Sa'diy.


www.ziyouz.com kurubxonasi

Hadisdan: Rasululloh sallollohu alayhi vasallam aytdilar: “Olloh taolo aytadi: “Agar u menga jamoa orasida sano
keltirsa, Men ham unga jamoa orasida sano keltiraman.
Agar banda Menga bir qarich yaqinlashsa, Men unga bir
gaz yaqinlashaman. Agar banda Menga bir gaz yaqinlashsa,
Men unga bir quloch yuraman. Agar u Men tomon yura
boshlasa, Men unga tomon yuguraman”.

Hikoyat: Xoja Ahmad Yassaviyning Ibrohim Ota ismli
inisining oʻgʻli boʻlmish Ismoil Ota muridning qoʻlini ushlab shunday degan ekan: “Ey darvesh, bir-birimizga tariqat
birodarlari boʻldik, mendan bir nasihatni qabul et va bu
dunyoni bir yashil gumbaz tarzida xayol qil va koʻz oldingga keltirki, bu gumbazda sen va Xudodan oʻzga
yoʻqdur. Shunday zikr qilgʻilkim, na sen qolgil va na bu
yashil gumbaz qolsin — faqat Xudoning oʻzi qolsin.

7. Tavajjuh illolloh. Bu Ollohga butun vujud bilan
intilish, hamma narsani unutish deganidir. Yolgʻiz Ollohga
diqqatni qaratish, Olloh bilan yuzma-yuz turish.

Ushbu talab Qur'oni karimdagi ushbu koʻp takrorlanadigan oyatdandir: “Ollohdan oʻzga hech qanday tangri
yo'q; Faqat uning oʻzi bordir” (“Baqara” surasi, 255-oyatdan).

“Aytgin, Ollohdan, osmonlar-u yerni yaratuvchidan
boshqa doʻst axtaraymi...” (“An'om” surasi, 14-oyat).

“Ollohdan boshqa hech bir ilohga ibodat qilma. Undan
boshqa ibodatga sazovor zot yoʻq...” (“Qasos” surasi, 88oyatdan).

Ali ibn Muhammad Vafo aytadikim: “Tavajjuhdan
murod qalbni pok tutmoq, tokim mahbub — Olloh unda
aks etsin”.

“Mahbub boʻlmish Olloh muhib uchun oina boʻlur va
muhib boʻlmish soʻfiy Mahbub oinasi boʻlur va muhib
aytur:

Tarabfizo chehrang sani jomi jahonbinim mening,
Garchi mening haqiqatim jomi jahonbining sening” —

deb yozadi Shayx Iroqiy “Lama'ot” kitobining toʻqqizinchi
lam'asida.

Hikoyat: Boyazid Bistomiyning bir muridi bor edikim,
yigirma yil davomida Shayxning xizmatini qilardi. Va har
kuni tongda Shayx uni koʻrganda soʻrardi: Ey oʻgʻlon,
isming nedir?”


www.ziyouz.com kurubxonasi

Bir kuni murid aytdi: “Ey Shayx, har kuni chaqirib
ismimni soʻraysiz, yigirma yildirki, xizmatingizni qilaman-u
ismimni bilmaysizmi?”

Shayx Boyazid aytdiki: “Ey oʻgʻlon, men seni kalaka
qilmayman. Yolgʻiz qolishim bilan Olloh nomi vujudimni
chulgʻab, dilimdagi bor narsalarning hammasini siqib
chiqaradi. Sening nomingni soʻrab olaman-u unutib
qoʻyaman”.

Tavajjuh pir-u murshidga ham nisbatandir, ya'ni tavajjuh orqali ulugʻ shayxlar ruhiga yetishishlari mumkin.
Hazrati Xoja Bahouddin Naqshband der ermishlarki: “Har
qachon qidvatulavliyo Xoja Muhammad Ali Hakim
Tirmiziy ruhiga tavajjuh voqe' boʻlur erdi. Ul tavajjuh
asari mahzi besifatligʻ zuhuri erdi, hech asare va garde va
san'ate mutolaa tushmas erdi”.

8. Sabr. Bu Ollohga butun vujudi bilan intilish yoʻlida
duch kelgan mashaqqatu iztiroblarga toqat qilish, qiyinchiliklardan boʻyin tovlamaslik, sabr bilan barobar shukr qilish deganidir.

Bu talab Qur'oni karimdagi ushbu oyatlar (Sabr
Qur'onning yetmish joyida zikr qilingan) asosidadir:

“Albatta, sabrlilar oʻz savoblarini hisob-kitobsiz toʻliq
oladilar” (“Zumrar” surasi, 10-oyat).

“Sabr qilinglar, albatta, Olloh sabr qiluvchilar bilan
birgadir” (“Anfol” surasi, 46-oyat).

“Sabr qilmogʻingiz va taqvodor boʻlmogʻingiz ulkan
ishlardan hisoblanadi” (“Ol-i Imron” surasi, 186-oyat).

Shayx Kubroning ulugʻ shogirdlaridan biri, Mavlono
Jaloliddin Rumiyning padari Sultonul Ulamo Bahovaddin
Valadga mansub “Maorif” asarida bitilishicha: “Sabr
odamga qadr-qimmat bagʻishlaydi va uning axloqini bebaho gavharga aylantiradi. Oftob shuuri va issigʻ“u sovuq va
turli shamollar xom g'ʻoʻralarni shirin mevalarga aylantirgani kabi, sabrli kishining martabasi ulugʻ boʻladi”.

Hazrati Navoiy sabrga shunday ta'rif beradilar: “Hajr
shomidek tiyra va uzun, ammo g'oyati subhi visol, haj
yoʻlidek qattigʻ va yiroq, ammo nihoyati ka'bai iqbol”.

Hikoyat: Bir kuni Sirri Soqatiy sabr haqida so'zlar edi.
Bir chayon unga nish ura boshladi. Aytdilarkim: “Nega uni
oʻldirmaysan?”

Aytdikim: “Uyaldim, chun sabr haqida soʻzlayotgan
edim”.

9. Muroqaba'. Bu dunyoga oid barcha fikrdan uzilib,


www.ziyouz.com kurubxonasi

poklanishdan kamolotga erishgan Qalb vositasida Olloh
taoloni mushohada qilish, gʻayb asroridan ogoh boʻlish,
Ollohning nuri va jamolini qalb koʻzi bilan ilgʻash, fikr-u
taammul deganidir.

Hikoyat: Shibliy bir kuni Abulhusayn Nuriy qoshiga
yetdi. Koʻrdiki, u muroqaba'da oʻtiribdi. Shunday oʻtiribdiki, badanidagi biror tuk ham qilt etmasmish.

Shibliy soʻradi: “Sen bunday muroqabat qilmoqni kimdan oʻrganding?” Abulhusayn Nuriy aytdiki: “Sichqon poylab oʻtirgan mushukdan”.

Shayx Kubro mulozimat az-zikr va muroqaba” maqomida soʻfiy yetishgan hol paytida koʻzga koʻrinadigan rang-u
shuurga ham e'tibor berishni talab qilardi. Uning nazarida
har bir rang, har bir shuur ma'lum ma'noga ega ediki, ular
qalbning hol paytidagi sezgilarini aks ettiradi.

Kubraviya ahli nazarida qora rang — ishqni, Alloh
taologa intilishni, oq rang — Alloh nurini, yashil rang —
Alloh taolo fayz-barokatini, ruhni, osmoniy rang —
Allohdan keladigan vahiyni, yashil rang — Allohdan
doimiy yogʻilib turgan bilimni anglatadi. Yashil rang —
islom rangidir, shuningdek, u soʻfiya ahlining ruhoniy
ustozi sanalgan hazrati Xizrning ramzi, u zot kiyimining
rangi hamdir. Bir qator tasavvufshunoslar “Xizr” kalimasi
arabcha “xadira”, ya'ni “yashillanmoq”, “yashil boʻlmoq”,
“yashillik”dan deb koʻrsatadilar.

Tasavvufda rang va rangsizlik tushunchasi koʻp ma'noda qoʻllanilgan. Ba'zi soʻfiylar oʻlimning turlarini ham
ranglar bilan ifoda etsalar, boshqalari nafsning yetti maqomi sanalgan: nafsi ammora, nafsi lavomma, nafsi mulhama,
nafsi mutmana, nafsi roziya, nafsi marziya, nafsi komila
(nafsi zakiya) kabi yetti maqomidagi hollarni ham ma'lum
ranglar bilan taqabbul etadilar.

1. Nafsi ammora — oldi qalin pardalar bilan yopilgan
nafs. U ashroq — moviy rangdadir.

2. Nafsi lavomma — oldi harrir va yupqa pardalar bilan
yopilgan nafs. U asfar — sariq rangdadir.

3. Nafsi mulhama — oldi nur-zulmat aralash pardali
nafs. U ahmar — qizil rang bilan sifatlanadi.

4. Nafsi mutmana — nurli pardalar paydo qilgan nafs.
Bu maqom asvad — qora rangdadir.

5. Nafsi roziya — nurli pardalari koʻpaygan, qora
pardalar ozaygan nafs. Bu ahzar — yashil rangdadir.


www.ziyouz.com kurubxonasi

6. Nafsi marziya — oldingi maqomdagi holning
taraqqiyoti, ya'ni nur koʻpayib, qorongʻilik ozayib borayotgan nafsdirki, uning rangi abyaz — oqdir.

7. Nafsi komila — pardalarning tamoman ko'tarilishi,
zulmatning yoʻqolishi. Nafsning bu maqomi bilovat —
rangsizlik bilan sifatlanadi.

Birinchi maqomdan yettinchi maqomgacha boʻlgan taraqqiy chogʻida jismiyat, zulmoniyat, kasofat kamayib ruhoniyat, nuroniyat, latofat ortib boradi. Har bir nafsning
bir olami, bir sayri, bir holi, bir voridi (doxil boʻlmogʻi),
bir sifati, bir mushohadasi, bir ismi, bir nuri — rangi bordir.

Yetti rang (moviy, sariq, qizil, qora, yashil, oq, rangsizlik) yetti nurning rangidir. Kubraviya, naqshbandiya
tariqatlari aqidasiga koʻra, zikr bilan mashgʻul boʻlgan
suluk yuragida birin-ketin qizil, sariq, oq, yashil va moviy
rangda nurlar zuhur boʻladi. (Bu haqda “Risolai bahoiya”da
batafsil yozilgan). “Yakrang”, “kofirbachcha”, “Ko'hi Qof”
kabi atamalari bilan anglatilgan rangsizlik va yoki yakranglik esa Vahdat olamidan iboratdur. Shuningdek, vahdati
vujudchi mutasavvuflar dinlar orasidagi farqlarni bir rang
farqidan iborat deb biladilar, hammasining aslini rangsizlik
(beranglik) ekanini soʻyladilar, shu sababdan hammasiga
teng, bir koʻz bilan boqadilar.

Qosim G'ʻ'oniy “Tarixi tasavvuf”da yozadi: “Ranglarning asli — rangsizlik, savashlarning asli tinchlikdir.
Rangsizlik rangga asir boʻlarkan musaviy bilan savashadi.
Rang oʻrtadan qalqiguncha Musa fir'avn bilan sulhdadir”.

Qariyb uch yarim asrdan soʻng Turkistonning ulugʻ
shoiri Mir Alisher Navoiy bu sirli ranglarga bagʻishlab dilbar g'azal yaratdi:

Xil'atin to aylamish jonon qizil, sorigʻ, yashil,
Shu'layi ohim esar har yon qizil, sorigʻ, yashil.
Gulshan etdim ishq sahrosin samumi ohdin,

Kim esa ul dasht aro har on qizil, sorigʻ, yashil.
Orazi, holing bila xatting xayolidin erur,
Koʻzlarimning oldida davron qizil, sorigʻ, yashil.
Shishadek koʻnglimdadir gulzori husning yodidin,
Tobadoning aksidek alvon qizil, sorigʻ, yashil.
La'lgun may tutqil oltin jom birlan sabzada,

Kim bulardin yaxshi yoʻq imkon qizil, sorigʻ, yashil.


www.ziyouz.com kurubxonasi

Faqr aro beranglik dushvor erur behad, valek,
Xirqada tikmak erur oson qizil, sorigʻ, yashil.

Ey Navoiy, oltinu shingarfu zangor istama,

Boʻldi nazming rangidin devon qizil, sorigʻ, yashil...

10. Rizo. Bu Olloh taolo jamolini qalb koʻzi bilan kashf
qilish, Olloh nuridan nishona koʻrish darajasiga yetishgach, taqdirga tan berish; nima boʻlsa, uni Xudodan bilib,
rozi boʻlish deganidir. Bu talab maqomidan soʻng Ishq
soʻfiylik holatidan soʻfiylik sifatiga, ya'ni doimiylikka
oʻtadi. Rizo Kubraviya tariqatining soʻnggi maqomidir va
unga yetishgan solik oʻzini Ollohga yetishgan, Unga singib
ketgan, ixtiyorini Haqqa topshirgan deb biladi. Uning ruhi
moddiy olamdan uzilgan, undan zarracha umidi qolmagan
boʻladi.

Abu Homid G'azzoliyning fikricha, rizo soʻfiy uchun
eng zarur sifatlardan biridir. Bu sifatning ma'nosi “Hamma
narsa Xudodan ekan, barchasiga rizo boʻlish kerak” deganidir, deydi u. Ammo shu bilan barobar, uning nazarida, rizo
Ollohdan marhamat tilash yoʻlini toʻsmaydi. Abu Abdulloh
Antokiy debdurki: “Ikki jahon jamoli kashf va rizodadur”.
Nosir Xisrav esa aytganlarkim:

Ey dil, har lahzada rizo birla boʻl,
Qay holda boʻlmagʻil, Xudo birla boʻl...

Shayx Kubro bu oʻn talab va sifatni jamlab, oʻzining
“Faqirlik haqida risola”sida shunday yozadi: “Bu yoʻlga
kirgan murid dunyo-yu oxiratdan ozod boʻlib, yolg'iz
Olloh taoloning rizoliginigina istashi, dilini oʻ'nglashi va
holatini tavba bilan gunohlar najosatlaridan istihlol va rad
etish bilan esa xalqning zulmlaridan xalos etishi, dunyo-yu
dunyo egalaridan qochishi, oxiratga va unga olib boradigan
vositalarni topishga intilishi, butun vujudi va qalbi bilan
Ollohning huzuriga yuzlanishi, zohirdagi-yu botindagi
hamma istaklardan voz kechishi, xomush, sokin, iltijo
qiluvchi, yig'lovchi, ojiz, hayoli, faqir, xolis, shariatni
mahkam tutuvchi, Olloh taoloning hukmlarini biluvchi,
Paygʻambar alayhissalomning sunnatlariga ergashuvchi
bo`lmog'i kerak”.

Shayx Kubro bu sifatlarga erishish, talablarni toʻkis
ado qilish va sinovlardan oʻtishda — tariqatda murshidning
rahbarlik mas'uliyati va zaruratini alohida ta'kidlaydi.
Uning fikricha, yolg'iz pir va murshid nazoratida sinovlar

www.ziyouz.com kurubxonasi

dan oʻtib, Ollohning huzuriga yuzlanish mumkindir. Agar
Abu Abdulloh Hafif ramziy ma'noda tasavvufni sahro va
tog'lar oshmoqdir, deganini eslasak, pir yoʻlni aniq biluvchi yoʻlboshchidir. Pir togʻ va sahroning qay yerida quduq
borligini, qayerida manzil qurmoq mumkinligini bilgani
tufayli adashmaydi, unga ergashgan ham yoʻl yoʻqotib,
halokatga uchramaydi. Shu sababdan ham tariqat ostonasida turgan solik eng avval murshidni intixob qilmog'i,
ya'ni toʻgʻri saylay bilmogʻi juda muhim sanalgan. Piriga
qoʻl bergan ondanoq solik toʻla uning ixtiyoriga o'tadi va
itoatdan chekingan murid gumroh sanaladi, bogʻbonsiz qolgan daraxtga oʻxshatiladi.

Shuningdek, Shayx Kubro asos solgan tariqatda tushni
Olloh bilan yuzlanmoq vositasi bilib, tushni sharhlay bilish — vahiyni anglash yoʻli sanalardi. Kubraviya mashoyixi nazarida inson tushida, ba'zan hol paytidagidek, o'tmish, hozir va kelajakdan nishonalar koʻradi. Moʻmin kishi
tushi Ollohning inoyatlaridan biridir, deb bilgan soʻfiylar
tushni besh turga ajratadilar:

1. Xayoliy tush. Bunday tushda odam oʻylab, xayol
qilib yurgan narsalarini koʻradi.

2. Qalbiy tush. Bunday tush koʻrgan odam oʻylamagan,
bilmagan narsalarini koʻradi.

3. Naqshiy tush. Bunday tushda ma'lum naqsh bilan
belgilangan karomatlarni koʻradiki, ularni yolgʻiz oriflargina sharhlay biladilar.

4. Ruhiy tush. Bunday tushda, albatta, sodir boʻladigan
voqealar oldindan namoyon boʻladi va bunday tush oriflarga xosdir.

5. Ilhomiy tush. Bunday tushda esa yozuvlar yoki maloiklar tovushi, koʻrinishi bilan Olloh vahiysi yetkaziladiki,
bu yolgʻiz Payg'ambarlarga xosdir. Qur'oni karimning ko'p
oyatlari shunday yoʻl bilan Hazrati Rasulullohga yetkazilgan edi.

Abu Homid G'azzoliyning “Al-munqiz min az-zalal” —
“Yanglishuvlardan qutqaruvchi” risolasidan: “Olloh taolo
(ba'zi odamlarga) paygʻambarlikni ato qilishi juda oson:
bunday odamlarga Haq subhonahu va taolo karomatli,
xosiyatli tushlarni koʻrsatadi. Uyqudagi (bunday) odam
nihoniy, gʻoyibona kelajakda yuz beradigan voqealarni yo
aniq ravishda, yo qandaydir majoziy, ramziy yoʻl bilan
koʻradi yoki dono ta'birchilar yordamida tushunadi”.

... Supachada oʻtirgan Shayx Kubro shamol kuchay

www.ziyouz.com kurubxonasi

ganini sezdi. Nogoh butun falakni yalt-yult yogʻduga
chulgʻab, chaqmoq chaqnadi, ketma-ket momoguldurak
ovozi quloqni qomatga keltirdi. Samo bir zumda bulutlar
bilan toʻsilib qoldi, ular hamon sharq tomondan suzib
kelar, borgan sari quyuqlashib borardi.

Bulutlar juda pastlab xuruj qilgani boisidanmi, dimiqqan havoga toqat qilib boʻlmasdi. Kuchaygan shamol
qorongʻi va kimsasiz koʻchalarda izgʻib yurar, changni
toʻzgʻitib, oynalarni zirillatardi, darvozalarni gʻijirlatardi.
Shayx xonaqohga kirish uchun oʻrnidan turib, bir-ikki
qadam bosgan edi, yana borliqni yogʻduga chulgʻab chaqmoq chaqnadi, momoguldurak yangradi. Oʻsha zamon
xonaqoh hovlisi etagida yuksalib turgan gujumga chaqmoq
tushib, uning qurigan shoxlari yona boshladi. Birpasda
daraxt mash'alaga aylandi. Shamol olov bilan oʻynay boshladi. Umrida birinchi marta yashnab turgan daraxtning
bunday yona boshlaganini koʻrgan Shayx toʻxtagan joyida
qotib qoldi. “Olloh menga nimalarga ishora qilmoqchi”, —
deya oʻylardi u dahshatga tushib. Yonayotgan gujum uzra
faryod koʻtarib ucha boshlagan qushlar galasi diqqatini
tortdi-yu, oʻsha lahza erta-indin shahar dushmanlar —
otash fitnasi tomonidan ishgʻol qilinishini, falak shahidlarning oh-u nolasiga to'lishini angladi.

Yomgʻir quyib yubordi. Birpasda yonayotgan daraxt
olovi bosilib, soʻna boshladi. Shivalab mayin, iliq yomg'ir
yogʻar, Shayx ust-boshi shalabbo boʻlayotganini sezmagandek, hovli oʻrtasida turar, xayoli esa yuksak-yuksaklarda
charx aylanardi. Yomgʻirning tinadigan afti yoʻq edi.
Chaqmoqlar otashin qilich kabi osmonni boʻlaklar, gulduragi bilan atrofga dag'dag'a qilardi.

— Ertaga jang boʻladi, sen oʻlimga hozirmisan?! —
deya shivirladi oʻz-oʻziga Shayx toʻsatdan. Keyin savoliga
javob topgandek, xotirjam ortiga qayrildi va eshikka qarab
yurdi.

U xonaqoh dahliziga kirarkan, ichkaridan kelayotgan
ovozlarni eshitib, toʻxtab, quloq soldi. Shogirdlari
tashqarida boʻlayotgan hodisalardan mutlaqo bexabar —
ular dur izlab dengiz qa'riga shoʻngʻigan gʻavvoslar singari
havas va ishtiyoq ichida edilar.

U majlisxona eshigiga yaqinlashdi-yu, kelganiga bir
yarim oycha boʻlgan Mahmud ismli kosib yigitning har gal
oʻzi bilan birga olib yuradigan ukasiga nimalarnidir shavq
bilan uqtirayotganini koʻrib, yana toʻxtadi. Ularning ota

www.ziyouz.com kurubxonasi

onalari qamalning boshidayoq olamdan oʻtgan, bu dunyoda
yakka-yu yolg'iz edilar. Mahmud kuni bilan mudofaa ishlarida boʻlar, kech tushishi bilan Shayx dargohiga kelib,
bir chekkada ukasini o'tqazib, saboq tinglardi. Shayx
ularning suhbatiga quloq tutdi.

— Mana, bunga qara, — Mahmud qoʻynidan bir dona
shaftoli chiqarib, ukasiga koʻrsatdi. — Mana shu shaftolining danagi bor, danakning ichida daraxt bor. Xuddi shuningdek, bugʻdoy boshogʻida don bor, har bir donda
boshoq bor.

Odam ham shunday. Pirimizning naqlicha, odam olam
uchun danakday gap, uning vujudida butun olam mujassam.
Danak quyosh nurisiz daraxtga aylanolmaydi, odam esa
Olloh nurisiz olam asrorini anglayolmaydi. Danak nurga
intilib tuproq yorsa, daraxtga aylanib kamolotga erishsa,
odam nurga intilarkan, zalolatli vujudidan kechadi, Olloh
nuriga qorishiq ruhiga ergashib, insoni komil boʻladi.

— Olloh nurini koʻrib boʻladimi? — deb soʻradi bola
chaqnoq koʻzlarini katta-katta ochib.

Mahmud bir lahza oʻylanib qoldi, soʻng ogʻiz ochdi:

— Mana bu chiroqqa e'tibor ber, u yonayapti, choratrofimizni yoritib turibdi. Ammo nurning oʻzini
ko'rmayapmiz. Olloh taolo taratgan nur ham shunday
koʻrinmaydi. Sen bilan ikkimizning ham qalbimizda shunday nur yashirin. Olloh nuri bilan Qalbdagi nur aynidir,
bu ikki nur olamning bezagidir. Olloh nuri butun borliqni
yoritsa, qalb nuri odam vujudini, uni Xudo huzuriga
yetaklovchi yoʻlni yoritadi. Uqdingmi, Said?

Oʻn-oʻn ikki yashar bola akasiga jilmayib, “Ha” degandek bosh silkidi. Shayx bolaning ismi Said ekanini endi
bildi.

Aka-uka suhbatini eshitarkan, bu soʻzlar qanchalar ibtidoiy va sodda boʻlib tuyulmasin, Shayxning alamzada
boʻlib, huvillab qolgan yuragini ajib bir nash'a chulgʻadi.
Mahmudda suyukli Majdiddin Bagʻdodiyning isini sezgandek boʻldi. Ichida: “Sen endi farzandimizsan va biz seni
qabul qildik”, — deb oʻyladi va mahzun shivirladi:

— Agar men shahid boʻlib, sen tirik qolsang, kun kelib
bu roʻzgʻorning muqtadosi bo'lg'aysan. U yogʻini Olloh
biladi, men bilmayman...

Soʻng botinan “Menga qara!” deya amir qildi. Dam
oʻtmay ukasiga gapirib turgan Mahmud yalt etib, Shayxga
qaradi. Shayx yigitning koʻzlariga diqqat bilan tikilarkan,


www.ziyouz.com kurubxonasi

uning qalbida sokin jilvalanib turgan nurni ayon koʻrdi. U
shu nur ustida charx aylanib ucha boshladi. Charx urgani
sayin nurning shiddati orta boshladi.

Mahmud oʻrnidan turib ketdi. U jisman yerda turarkan,
qandaydir bir kuch uni yuqoriga tortayotganini sezdi,
koʻngli behuzur boʻla boshladi, koʻzini yumdi. Koʻp oʻtmay
butun vujudini yengillik va farog'at chulg'adi. Koʻzini
ochdi-yu, butun atrofida charaqlab yonib turgan kuchli nur
ummonini koʻrdi. “Bu Olloh nuridir!” — dedi kimdir
qulogʻi ostida. Mahmud qamashib hech nimani koʻrmay
qolgan ko'zlarini yumib oldi. Koʻzlari achishib, yosh oqa
boshladi. U oʻzining butun ixtiyorini boʻsh qoʻydi.

Mahmud oʻziga qaytib, ko'zini ochganida, Shayx Kubro
uning yonida turardi.

— Ko'zing hech nimani koʻrmay qolgani diling oynasi
xiraligidandur, — deb gap boshladi Shayx. — Uni poklash
yo'lini tut.

Shayx toʻrdagi oʻz o'rnini egallab, davraga koʻz tashladi.
Mo'g'ullar kelishi arafasida javob bergan shogirdlari oʻrnini
olgan bu yigitlarning koʻpchiligi uning dargohiga Ollohga
yetishishni emas, ilm izlab kelgan. Ammo ilm izlash ham
Ollohni izlash emasmi! Shu bois shayx bu toliblar davrasida
oʻzini zulmatda adashib qolgan nur zarrasidek, yolgʻiz va
yesir his etmasdi. U zulmatda adashib qolgan nur zarrasidek,
oʻzining asl manbayiga intilarkan, mana shu sargashtalarni
ham oʻz ortidan yetaklamoqchi boʻlardi.

U avval gavharlarga sayqal bergan boʻlsa, endi loydan
sopol idishlar yasashdan or qilmaydi. Agar ul gavharlarda
Olloh taolo nuri jilvalanishini istagan boʻlsa, endi bu
bezaksiz idishlarni oʻzi anglab ketgan ilm-u haqiqat bilan

“ toʻldirmoqni istaydi. Aslida soʻfiy uchun shohlik bilan
faqirlik barobar boʻlganidek, gavhar bilan loy idish ham
barobar emasmi?! Odamning oʻzi ham loydan bunyod
boʻlgan, soʻng Olloh bagʻishlagan nurli ruh bilan bezangan
emasmi?!

Ha, u dunyo haqida bilishi mumkin boʻlgan hamma
narsani bilib oldi, Olloh ato qilgan Aqlga muyassar hamma
narsa unga muyassar edi. Ammo kufforlar ilkida shahid
boʻlishdan oldin bu aql-idrokni zarralarga boʻlib boʻlsa-da,
boshqalarga ulashishni istaydi.

U oʻzi haqida, oʻzgalar haqida bilish mumkin boʻlgan
barcha narsalarni ham bildi. Endi oʻzgalarga oʻzini bildirmoqni istaydi. Nima, u avval bunday qilmaganmidi!


www.ziyouz.com kurubxonasi

Majdiddinga, Sayfiddinu Sa'diddinga oʻz bilganlarini —
oʻzini bildirmaganmidi? Bildirgandi. Tasavvuf, eng avvalo,
oʻzni anglamoq, oʻzni anglamoq esa Xudoni anglamoqdir, — deb bilgan Shayx, bu harakat aslo toʻxtamasligini,
faqat ruh tanni tark etishi bilan toʻxtashini ham bilardi.

U uzoq vaqt xilvatda yashadi, xilvatdagina oʻzini
angladi, xilvatdagina qalbining eng botiniy qatlamlarida
yashirin shuurlarda jilvalangan nishonalarni koʻrdi. Endi u
eng uzoq xilvatga chekinish arafasida turibdi. U bu uzoq
xilvat yakunida Olloh taolo jamolini roʻyi rost koʻrishi
mumkin boʻladi. Shunda uning nomai a'molida mana shu
unga iqtido etgan koʻngillarni yoritgani ham yozilgan
boʻladi. Inshoolloh, shunday boʻladi.

U dargohiga qadam qoʻygan har bir shogirdiga qanot
berib osmonga uchirdi. “Biz asli tuproqdan boʻlsak-da,
ruhimiz nurdandir, nurga intiling!" — dedi. “Shu nur ichida jilvalangan Haqning jamolini koʻrmoq maqomini
izlang!” — dedi. Ular uchib ketdilar. U ilon kulcha boʻlib
oʻrab olgan qush inidagi palapondek, dushman halqasi
oʻragan shaharda odamlar orasida yakka-yu yolgʻiz qoldi.
Ammo koʻp oʻtmay, oʻziga dilnishin, sodda va toʻpori
doʻstlar — shogirdlar orttirdi. Hozir u oʻzini shogirdlarga
murshidi komil emas, ularning otasi kabi sezardi. Nogoh
uning ko'zlari oʻziga diqqat bilan tikilib turgan Saidning
koʻzlari bilan toʻqnashdi.

Bola koʻzlari soʻradi: “Olloh taolo qayerda yashaydi?”

Mahzun koʻzlari aytdi: “U senda yashaydi, menda
yashaydi!"

Bola ko'zlari soʻradi: “Olloh taolo necha yoshda?”

Mahzun koʻzlari aytdi: “U sening yoshingda, u mening
yoshimda!”

Bola koʻzlari so'radi: “Umrdan ma'no nimadur?”
Mahzun koʻzlar aytdi: “Ahdga vafodur!”

Bola koʻzlari soʻradi: “Ahd nima edi?”

Mahzun koʻzlar aytdi: “Ollohni suymoq edi!”

...

Elchilari noumid va natijasiz qaytganini koʻrgan
Oʻktoyning qoni qaynab, hujumni kuchaytirdi. Battar
vahimaga tushgan Xumortegin va ayrim qoʻshin boshliqlari
koʻnglidagi shum niyat yana qat'iylashdi. Xuddi buni sezgandek, Oʻktoy yana oʻz elchilarini Gurganjga yuborib,
oldingi talabini takrorladi. Ammo taslim boʻlishni oʻyla

www.ziyouz.com kurubxonasi

may jang qilayotgan gurganjliklar va qoʻshin gʻazabidan
qoʻrqqan Xumortegin bu gal ham o'z niyatini ichiga
yashirishga majbur boʻldi. U yana elchilarni javobsiz qaytardi. Tez orada fuqaro oʻrtasida shahar tashqarisidan yetib
kelgan mish-mish tarqaldi: emishkim, elchilari javobsiz
qaytganidan gʻazablangan Oʻktoy: “Men ularga mehrimni
koʻrsatdim, endi qahrimni koʻrsinlar!” — deganmish.

Bahor qartayib, oʻz oʻrnini issiq yozga tashlab ketgisi
kelmay, osmonni bulut bilan toʻldirar, kechalari izillab iliq
yomgʻir yog'dirgani-yogʻdirgan edi. Yashil yaproqlar,
sabzarang koʻkatlar osmon suvini, yoz kelayotganini bilgandek, tashnalik bilan yutardilar. Ammo Olloh hukmini
qaytarib boʻlmas: yoz baribir borliqni zabt qila boshladi.
Yoz issigʻining kuchaygani barobar Oʻktoyning qahri ham
orta bordi.

Yozning oydin tunlarining birida moʻgʻullar Amudaryo
bandini buzib tashlab, shaharni suvga bostirishga urindilar.
Ammo ularning uch minglik qoʻshini band ostonasida
xorazmiylar tomonidan qirib tashlandi. Bunday shiddatdan
Oʻktoy ham esankirab qoldi. Ammo tez orada bu gurganjliklarning soʻnggi hamlasi ekanini anglab, siquvni kuchaytirdi.

Mana shunday ilojsiz va qattol kunlarning birida Balx
tarafdan Chingizxon joʻnatgan qoʻshimcha qoʻshin kelganini koʻrgan xorazmliklar soʻnggi jang pallasi yaqinlashganini sezib, oʻsha kunni sharaf bilan kutib olish taraddudini
koʻra boshladilar. Ammo Xumortegin boshliq ahli saroy esa
soʻnggi jangni, sharafli oʻlimni emas, nima qilib boʻlsa ham
undan qutulish yoʻllarini izlardilar. Bu yoʻl xiyonat yoʻli
edi. Ular shu yoʻlga kirdilar. Qoʻshimcha qoʻshin kelganidan xabar topgan, shu paytgacha taslim boʻlishni
maslahat berib kelayotgan saltanat devonini boshqargan
mushrif Imomiddin boshliq boyonlar maslahatni talabga
aylantirdilar. Ular, hatto, marhum podshoh Muhammad
Xorazmshoh ham oʻlimi oldidan moʻgʻullarga taslim
boʻlishni vasiyat qilganini pesh qildilar. “Omon qolsak,
yana Xorazmni olurmiz. Oʻlib ketsak, kimga foyda!” —
deya uqtirardi mushrif. “Omon qolsam yana Xorazmshoh
boʻlarman, oʻlib ketsam-chi?..” — deya oʻylardi
Xumortegin ham. Oxir-oqibat Xumortegin qal'adan
yashirin odam chiqarib, dorissaltanat darvozalaridan birini
ochajagini moʻg'ʻullarga xabar qildi.

Xiyonat darvozasi orqali qal'aga kirib olishga muvaffaq


www.ziyouz.com kurubxonasi

bo`lgan dushman gurganjliklarning qattiq qarshiligiga
duch keldi. Darvoza ochilgan kuniyoq shaharni zabt etish
xayolida oʻtovlarini buzib tashlashni buyurgan Chingizxon
oʻgʻillari andak shoshganlarini tezda angladilar. Xiyonat
tufayli yagona rahbarlikdan ayrilgan shahar ahli endi
butun qal'ani emas, har bir mahalla, har bir hovli, har bir
xonadonni himoya qilishga kirishdilar. Jangchilar shu
qadar zich turib jang qilardilarki, bir qadam tashlash
uchun qalashib yotgan murdalar ustiga chiqish lozim
boʻlardi. Ammo ochlikdan horigan gurganjliklar soni borgan sari kamayar, shaharga kirib kelayotgan dushmanlar
miqdori oshib borardi.

жаз

Xumortegin xiyonati tufayli dushman shaharga bostirib
kirganini eshitgan Shayx Kubro oʻz atrofiga shogirdlarini
toʻpladi. Uning yetagida yigʻilganlar qiblaga qarab namoz
oʻqidilar. Namozdan soʻng Shayx va'z aytdi:

— Guvohlik beramankim, Olloh taolodan oʻzga iloh
yoʻqdur. U ulugʻ va buyukdir. Uning sherigi ham,
oʻxshashi ham yoʻq. Yana shunga guvohlik beramankim,
Muhammad uning bandasi va elchisidir...

Dunyoning yarmini kezib chiqdim, koʻp ishlarni tajriba
qildim, mashaqqatlar chekdim, koʻp kishilar ila suhbat
qurdim, ulugʻ ishlarga qadam bosdim, tirikchilikning
achchiq-chuchugini totdim, kitoblarga murojaat qildim,
olimlar xizmatida boʻldim, umrimni dunyo izlash bilan
zoye o'tkazdim, ajoyibotlarni koʻrdim... — Shayx nafasini
rostlash uchun bir daqiqa toʻxtadi va yana davom etdi: —
Koʻrdimki, umr va dunyodan koʻra tez, shoshilib yoʻq
boʻlib ketadiganroq, oʻlim va oxiratdan koʻra yaqinroq,
orzudan koʻra uzoqroq, xotirjamlikdan koʻra goʻzalroq
narsa yo'q ekan...

Koʻrdimki, vaqtini “essiz”, “qaniydi”, “koshkiydi”lar
bilan oʻtkazgan kishining umri eng qisqa umr ekan. Eng
goʻzal bezak tavoze'lik, eng xunuk narsa baxillik ekan.
Koʻrdimki, eng noyob ne'mat rostgoʻylik va qahramonlik,
eng ogʻir og'riq esa yomon va munofiq doʻstlar ekan.
Koʻrdimki, dunyo qulligidan ozod boʻlgan kishigina
haqiqiy hur ekan...

Shayxning ovozi sukut quchgan boshlar uzra qush kabi
charx urib aylanar, tinglovchilar yuragida mudroq hislarni
uygʻotar, ularning vujudini sokin larzaga chulg'ar edi.


www.ziyouz.com kurubxonasi

— To'ʻgʻrisoʻzlilikdan koʻra yuksakroq ziynatni koʻrmadim. Nafsni sharmandalik va doʻzax sari haydashda,
aqlni esa yaxshilikka chorlashda koʻrdim. Koʻrdimki, oʻzini
tarbiyalay olgan va shahvatlardan tiyila olgan kishi eng
kuchli shaxs ekan...

Shayx boshini koʻtarib, tobora koʻpayib borayotgan
olomonga tikildi.

— Shaytonning xaloyiqqa sulton boʻlib olishi dunyoni
yaxshi koʻrishlikdan ekan. Mana shu shaytonga qarshi
boʻlmoqni xohlab, uni oʻz nafsimga qarshi boʻlish va unga
qarshi dushmanlik qilishdan topdim.

Barcha xalifa-yu podshohlarni, Xorazmshohdek shonshavkatli, qudratli sultonlarni oʻz dabdabalari bilan
mashgʻul boʻlib, oʻzlaridan va oʻzlarida sodir boʻlayotgan
narsadan bexabarlikda koʻrdim. Ularni gunohkorlik domiga mahkum koʻrdim, ularni gunohlardan, odamlarga ozor
berishdan tiyilishga chorladim. Shafqat qilmaganga
shafaqat qilinmasligini aytdim. Afsus, ming afsus... —
Shayx yana nafasini rostlash uchun jim qoldi. — Ha, ming
afsuskim, oʻlimdan ogʻirroq kulfat oʻtgan ishdan pushaymonlik ekan...

Boshimizga shunday kulfat kelishini bilardim. Xudoyim
izmidan chiqqan muslimlarni boshiga qiron qilichi bilan
keluvchi kufforlar haqida bashorat qilib: “Men ularni oʻz
qahr-u gʻazabimdan yaratdim”, — demishlar. Men ahli
moʻminni Haq yoʻlidan ketishga ragʻbat qildim. Ammo
Xudoyim bizning gunohli boshimizga bu la'natni yuborgan
ekan, demak, uning gʻazabiga munosibmiz. Biz bugun
g'ayridinlar ilkida yo shahid, yo ularni yengib gʻolib
boʻlurmiz.

Shayx soʻzini tugatib, chuqur nafas oldi. U oʻziga tikilib turgan minglab koʻzlarga nazar soldi. Olomon ichida
turgan har bir kishi Shayxning unga tikilganini sezdi,
yuraklar junbushga keldi, “Jangga! Jangga!” degan xitoblar yangradi. Shayx qoʻlini dast koʻtarib, jimlik tiladi.
Olomon tinchigach, Shayxning jarangdor ovozi maydon
uzra yangradi:

— Oʻlim yoʻli muborak yoʻldur. Vatan uchun oʻlim
topmoq esa muqaddas odatdur. Xudoyim elchisi oʻz hadislarida: “Vatan sarhadini bir kun himoya qilmoq oltmish
yillik nafl ibodatidan ortiqroqdur”, demishlar. Illo, oʻlimimiz boshqalarga ibrat boʻlsin.

Shayx Kubro xonaqohga kirdi va dam oʻtmay qaytib


www.ziyouz.com kurubxonasi

chiqdi. Egnidagi bir paytlar ustozi kiydirgan muborak
libos — xirqa belidan mahkam tangʻilgan, qoʻlida nayza. U
egilib, maydonda sochilib yotgan qayroqtoshlarni terib,
qoʻyniga soldi va maydonda yigʻilgan guruhni janggohga —
Qobilon darvozasi tomonga boshladi.

Ular yetib borganlarida jang avjida, dushman darvozaxonadan oʻtib, shahar ichkarisi tomonga qadamba-qadam
siljib borardi. Shayx dastavval qoʻynidagi toshlarni ishga
soldi. Uch-toʻrtta moʻgʻul askarining qansharini qonatdi.
Tosh qolmagach, nayzasini peshlab dushmanga roʻpara
bo'ldi.

Yovvoyi daryo toʻgʻonning oʻpirilgan chohiga bor
qudrati bilan yopirilgandek, moʻgʻul qoʻshini ham xiyonat
ochgan qopqaga butun quvvatini tashlagan edi. Askarlar
daryosi goh shiddat bilan oldinga tashlanar, goh nayzalar-u
qilichlar safiga urilib, qonli izlar qoldirib orqaga chekinardi. Ammo bir lahzaga chekingan dushman yana yangi kuchlar bilan toʻ“yinib olgʻa yurardi. Darvozaning ikki tavaqasi
lovillab yonardi. Ammo shunga qaramay moʻgʻullar toshqin
suvdek shaharga oqib kirardi.

Yagona boshliqsiz jang qilayotgan gurganjliklar dushman bilan oxirgi nafasgacha urushini qasd qilib, sovuqqonlik bilan urushardilar. Ular Oʻktoyning taslim boʻlish
haqidagi talabini rad etib, oʻz ixtiyorlari bilan qullik va
tahqirdan oʻlimni afzal deb bilgan, ular uchun qahramonlarcha oʻlishdan boʻlak najot yoʻli qolmagan edi.

Nayzasini oldingi safda turganlardan birining koʻksiga
botirishga ulgurgan Shayx Kubro oʻlib yotgan moʻgʻul
askari qilichini olib, yana hujumga tashlandi. Oʻsha zahoti
unga sap-sariq bir moʻgʻul roʻpara boʻldi. Qilichbozlikda
birinchi sabogʻini olayotgan Shayx ilk zarbadayoq raqibining kuchli va chapdast ekanini payqadi. Biroq dushmanga
qarshi yuragida yongan nafrat keksa Shayxning kuchiga
kuch qoʻshardi. Pakana moʻgʻul mushukdek chaqqon edi,
toʻsatdan u chetga sakradi-da, Shayxning boshiga qilich
soldi. Ammo birdan koʻzlari ola-kula boʻlib, qilichini
qoʻlidan tushirib yubordi. U boʻshagan qoʻli bilan kuragini
paypaslay boshladi-yu, toʻsatdan qoʻllari shalvirab tushib,
yuztuban quladi. Shundagina Shayx raqibi kuragida botib
kirgan nayzani koʻrdi. Oʻzini oʻlimdan qutqargan kishini
koʻrish uchun alanglagan Shayx uch qadamcha narida
koʻzlari dahshatdan chaqnab yonayotgan, qoʻlida alvon bayroqni ushlab olgan moʻgʻul navkariga tushdi. U xavf

www.ziyouz.com kurubxonasi

xatarni pisand qilmay, bayroqni balandroq koʻtarishga urinar, bu bilan safdoshlarini yana shiddat bilan olgʻa bosishga undamoqchi boʻlardi. Shayxning koʻzida unga xos
boʻlmagan nafrat va aldovat uchqunlari chaqnadi. U birdan
oldinga tashlandi-yu, qilichini moʻgʻul koʻkragiga sanchdi.
Tugʻbardor qulab tushar-tushmas, kokiliga chang soldi.
Ammo tugʻbardorning oʻlimini koʻrgan orqadagi moʻgʻullar
uni kamondan oʻqqa tutdilar. Novaklarning biri shayx
koʻksini teshib o'tdi. Shayx: “Oh!” dedi-yu, yerga quladi.
U tugʻbardor kokilini qoʻyib yubormasdan chap qoʻli bilan
koʻksidagi novakni sug'urib oldi, soʻng butun kuchini yigʻib
dushman bayrogʻiga chang soldi. Oʻsha zahot koʻz oʻngi
qorongʻilashdi. Ammo koʻz oʻngi qorong'ilasharkan, toʻsatdan yalt etib hammayoq yop-yorugʻ boʻlib ketdi. U keng
dashtda iliq yoz kechasi qoʻynida yurib ketayotgan otaonasini va ... oʻzini — yetti-sakkiz yashar bolani koʻrdi.
Ular qoʻshni qishloqdan qaytishardi.

Bola har zamon orqasiga — onasiga qarab qoʻyadi-yu,
oldinda zipillab borayotgan otasiga yetib yurishga harakat
qiladi. Oy shunday katta va charogʻon ediki, uning koʻzlari
qamashardi. Otasining oppoq sallasi oyning bir boʻlagiday
suzib borardi.

Birdan uning oyogʻi toyildi-yu, qaygadir tushib keta
boshladi...

“O'g'lim, oʻgʻilginam
onasi...

Otasi yalt etib unga qarab qoʻlini choʻzdi...

Onasi oppoq kabutar boʻlib, boshi uzra charx urarkan:
“Kalima keltir!.. Kalima keltir!..” — deya qichqirardi...

“Ollohu jilla jalaluhu!..”

Mo'ʻgʻullarning biri jon bergan Shayxning qo'lidan bayroqni tortib olishga urindi, ammo kuchi yetmadi. Bayroqqa
ikkinchi moʻgʻul yopishdi. Ammo Shayx Kubroning barmoqlari dushman bayrogʻini shunday kuch bilan qisib
turardiki, dushmanlar bu kuch oldida ojiz qoldilar.
Bayroqqa uchinchi, toʻrtinchi, beshinchi... yettinchi
moʻgʻul navkari yopishdi. Ular baravariga zarb bilan tortgan edilar, bayroq yirtilib ketdi. Bayroqning katta parchasi
Shayx panjasida gʻijimlangancha qoldi.

Mo'gʻullar gʻazabdan quturib, Shayx murdasini to'rt
yondan qilich bilan chopa boshladilar. Keyin yana murda
qoʻlidan yalov parchasini olishga urindilar. Ammo Shayx
qoʻli ombirdek mahkam qisilgan edi. Oxiri mo'ʻgʻullarning

344

19

— deya qichqirdi birdan

www.ziyouz.com kurubxonasi

biri — yuzi cho'zinchoq, mallarang, koʻsa o'nboshi boshqa
navkarlarni chetga surib, kalta qilichini dast koʻtardi-da,
zarb bilan Shayx gardaniga urdi — bosh tanadan judo
boʻldi. Soʻng oʻnboshi yana qilichini koʻtarib tugʻ parchasini gʻijimlab turgan barmoqlarni moʻljallab bor kuchi
bilan urdi. Ammo qisilib, mushtga aylangan barmoqlar
toshdek qattiq edi, qilich sakrab ketdi. Jahli chiqqan koʻsa
qilichini chetga irgʻitib, belida osilib turgan xanjarini
sugʻurib oldi va so'kina-soʻkina. shahid barmoqlarini qirqa
boshladi. Barmoqlar qoni silqillab yerga tomchilay boshladi. Nihoyat, murda barmoqlaridan ozod boʻlgan bayroq
parchasini olishga muvaffaq boʻlgan moʻgʻullar chunon
baqirdilarki, qilich chopqilashayotgan har ikki taraf ham
hayratdan qotib qoldilar. Ayniqsa, oʻnboshi butun bir
qal'ani qoʻlga kiritgandek, magʻrur edi. Undan keyin ko'sa
oʻnboshi tug'bardor mo'ʻgʻulning kokilini gʻijimlagan
Shayxning oʻng qoʻlini chopdi.

Yaqindagi tosh ustida bu mash'um voqeani kuzatib turgan bola (bu bola Said edi) ularning bu shodiyonasini
koʻrib, oʻzini tuta olmay, shundoq yonida yotgan akasi —
Mahmud jasadini quchoqlagancha, toʻyib-toʻyib yigʻlardi.
Soʻng bayroq parchasini baland koʻtarib qiyqirayotgan
koʻsani moʻljalga olib novak otdi. Koʻsa bir dam hayron
boʻlib, qotib qoldi-da, keyin birdan tanasiga pichoq sanchilgan toʻngʻizdek boʻkirib chopa ketdi. Ammo vujudiga
kirib olgan oʻlimdan qochib ketolmadi. Dam oʻtmay
koʻzlari alang-palang boʻlib yuztuban qulab tushdi...

Moʻg'ullar tomni oʻrab olib, bolani moʻljallab novak
uchira boshladilar. Ammo Said bolalarga xos epchillik
bilan qoʻshni tomga sakradi, soʻng tomma-tom oʻtib qocha
boshladi. Nihoyat saroyga yaqin bir yerda, tomga tutash
daraxtga osilib, amallab yerga tushdi. Biroq bir toʻp
moʻg'ʻullar uni qoralab izma-iz kelayotgan edilar. Bola
saroyga kirib yashirinmoqchi boʻldi. Ammo bu foydasiz
ekanini sezdi — moʻgʻullar unga yetib qolganini koʻrib
toʻxtadi va novaksiz qolgan kamonini chetga irgʻitib, yonginasida yotgan jasad qoʻlidagi sovutni shoshma-pisha
koʻtargancha, dushmanga yuzlandi.

Moʻgʻullar bolani oʻrab oldilar. Said yaroqsiz boʻlsa-da,
tap tortmay sovut bilan oʻzini himoya qila boshladi.
Moʻgʻullar esa bolaga toʻrt tarafdan nayza oʻqtalisharkan,
uning bolalarga xos qiligʻini — bir oʻzi toʻrt-besh kishiga


www.ziyouz.com kurubxonasi

teng kelmoqchi boʻlganini koʻrib, mazax aralash qahqahlab kula boshladilar. Ular Saidni davraga olib,
nayzalari bilan turtishar, bu oʻyin ularning mehrsiz
koʻngillarini qitiqlab, rohat berar, shu boisdan moʻgʻullar
bolani o'ldirishga shoshilmasdi. Nayzalar sanchilishidan
butun badandan qon oqib, birpasda bolaning boshdan oyoq
libosi qizil dog'lar bilan boʻyaldi.

Ammo bola hamon bo'sh kelmas, sovut bilan oʻzini
toʻsishga urinib, boʻsh qoʻli bilan moʻgʻullarga zarba
bermoqchi boʻlardi. Toʻsatdan u oʻzini pisand qilmay,
beparvo turgan moʻg'ulga hamla qilib, uning qoʻlidan
qilichni tortib oldi va angrayib qolgan moʻgʻullar es-hushlarini yigʻishtirib olmasdan yaroqsiz qolgan navkarning
qorniga qilichni sanchdi. Moʻgʻul boʻkirib yubordi-yu,
orqasiga tisarilib ketdi va koʻzlari kosasidan chiqqudayin
kengaydi. Soʻng potirlab qon chiqayotgan qornidagi yaraga ikki qo'lini bosar-bosmas, yerga ag “darilib tushdi, pitirlab jon bera boshladi.

Moʻgʻullar gʻazabdan quturib ketdilar, toʻrt tarafdan
baravar hamla qilib, bolaning mitti vujudiga nayzalarini
sanchdilar. Soʻng qiyqirishgancha uni baland koʻtardilar-u
dahshatdan qotib qoldilar. Vujudi tilka-pora bolaning yuzida tabassum zohir edi, goʻyo u dushmanlar ustidan kulayotgandek edi.

: Moʻgʻullar qoʻrqib ketdilar, nayzalarini baravar
sugʻurib oldilar. Bola jasadi gursillab yerga quladi. Ammo
oʻshandayam qoʻlidagi qilich bilan sovutni qoʻyib yubormadi. Ikki qoʻli yozilgancha yotgan bolaning yuzida tabassum, koʻzlari ochiq qolgan edi...

u...

Ahvol juda ogʻirligini koʻrgan Gurganj muhtasibi
Alauddin al-Hayyatiy al-Xorazmiy bir amallab shahardan
chiqib shahzodalardan shafqat tiladi. Ammo gurganjliklarning tugʻyonli qarshiligi tufayli juda koʻp navkarlaridan
ayrilgan Chingizxon oʻgʻillari rad javob berdilar.

— Mehrimizni rad etganlar qahrimizga sazovor boʻlsinlar! — dedi Joʻji muhtasibga qattiq tikilib.

— Shahringizni qabristonga aylantirmaguncha toʻxtash
yoʻq! — dedi tahdid bilan Chigʻatoy.

Bu gaplardan bexabar shaharda jang avjida edi.
Dushman bilan oxirgi nafasgacha urushishni qasd qilgan
gurganjliklar sovuqqonlik bilan olishardilar. Illo, ular


www.ziyouz.com kurubxonasi

uchun qahramonlarcha oʻlishdan boshqa najot yoʻli qolmagan edi. Uylarning tomiga chiqib olgan, qoʻrquvdan qaltqalt titragan qizlar, goʻdaklarini quchoqlab olgan kelinjuvonlar zolim yogʻiy qoʻlida badnom boʻlmaslik uchun
oʻzlarini lovillab yonayotgan olov qoʻyniga ota boshladilar.
Ba'zi xotinlar esa chap qoʻlida bolasi va oʻng qoʻlida tigʻ
bilan dushmanlarga hamla qilar edilar.

Qutirib ketgan yogʻiy koʻzga koʻringanini qilich bilan
chopib, sut emadigan goʻdaklarni nayza bilan sanchib oʻtga
otar edi. Koʻp bolalar moʻgʻul oyoqlari ostida qolib,
nechalari yarador-u jon chiqar holatda ota-onalariga
qichqirardilar. Bu holdan gurganjliklarning koʻzlariga
dunyo-yu jahon qorongʻu boʻlib, eslarini yoʻqotgandek,
moʻgʻul askarlariga tashlanar edilar.

Yettinchi kun soʻngida shahar toʻla dushman qoʻliga
oʻtdi.

Mana shu janglar borayotgan kunlarning birida, tong
otar payti shoir Qosim Husayn bilan xiyonatkor
Xumorteginni Xurrambog'ʻda qatl etdilar.

Imom Mujtahiddin shoir Qosim Husayn haqida ilk
daf'a Buxoroda ta'lim olgan chogʻlarida eshitgan, bir-ikki
marta yuzma-yuz ham kelgan edi. Qosim Husayn gʻazallarini arab tilida yozardi.

Oʻsha paytlardayoq nomi tillarga tushgan yosh shoirga
vazir al-Jayhoniy saltanat hisobidan yetmish dinor hadya qilgani Buxoroda anchagina shov-shuv boʻlgan edi. Bir davrada oʻtirganlarida Qosim Husayn: “Agar muhtoj boʻlmaganimda shu pulni olmas edim”, — deb shikoyat qilgani ham
imomning esida. Keyinchalik Xorazmshohga yaqin boʻlgan
ash-Shihab al-Xufiy ismli bir akobir shoirga qandaydir mansab va oʻn dinor badaliga yonida she'r oʻqib oʻtiradigan biz
xizmatga chorlaganda shoir bu taklifni rad qilganini eshitdi.
Buxoroni tark etgach, yillar oʻtib, u bir fozil kishidan Qosim
Husayn haqida “ilmul maoniy egasi” degan bahoni eshitdi.
Shuncha vaqtdan keyin imom shoirni bugun ko'rdi.

Dastlab, u Qosim Husaynni tanimadi. Tabiatan semiz
boʻlgan shoir uzoq qamal davomida ozib ketgan, egnidagi
libosi shalvirab osilib qolgan, faqat koʻzlari xuddi oʻttiz yil
avval qanday boʻlsa, oʻshanday charaqlab turar, ammo ular
ham bezovta edilar.

Shoirni kecha koʻcha janglaridan birida asir olib, endi
boshini tanasidan judo qilmoqchi boʻlib turganlarida,
moʻgʻullar xizmatiga oʻtgan bir xorazmlik tanib, qutqarib


www.ziyouz.com kurubxonasi

qolgan ekan. Bugun tongda uni Xumortegin bilan barobar
Oʻktoyning huzuriga olib keldilar. Bir hafta ichida quruq
ustixonga aylangan, kesib tashlangan qulog'i oʻrni qorayib
ketgan Xumortegin jon tahlikasida tizza choʻkkalab
olganicha ta'zim qila boshladi. Ammo qoʻllari bogʻliqligi
pand berib, tuproq ustiga yuztuban agʻdarildi. Ammo shu
yotgan koʻyi ham boshini yerga uraverdi.

Darvozani ochib berib, oʻzi shahardan bir toʻp odamlari
bilan qochib chiqqan Xumorteginni Oʻktoy huzuriga olib
kelishganida, u qarorgohga yetmasdanoq otdan tushib,
piyoda va boshyalang yurib kelgan edi. Shahzodani koʻrishi
bilan tiz choʻkib, yer oʻpdi va koʻtarib kelgani — bir quti
javohirni peshkash qildi. Shahzoda qutiga bepisand nazar
tashlarkan:

— Nega darvozani ochib berding? — deb soʻradi toʻsatdan.

Xumortegin nima deyishini bilmay, gangirab qoldi.
Axir necha oykim, odam ketidan odam yuborib, goh
qoʻrqitib, goh yaxshi va'dalar bilan siylab, uni shu ishga
shahzodaning oʻzi da'vat qilmaganmidi? Endi boʻlsa nega
ochganini surishtiradi. Uning ojiz aqli shahzoda darvozani
nega ochib berganini emas, qay xayolda ochganini bilmoqchi ekanini fahmlamasdi.

Oʻktoy boshqa savol bermadi, zerikkan kishidek
homuza tortib, qoʻli bilan Xumorteginni ko'rsatib, “Olib
keting!” degandek ishora qildi va ketma-ket amirga bir
chodir ajratib, kecha-kunduz qattiq qo'riqlashni buyurdi.

Uch kun burun shahzoda amri bilan sotqinlarga nisbatan qoʻllaniladigan dastlabki jazo amalga oshirilgan —
amirning quloqlari kesib tashlangan edi. Illo, quloq egasining hukmdori oldida ichgan qasamini eshitgan. Bugun esa
jazo davom etishi kerak, avval qasam aytgan tilni, soʻng
qasamni bergan dilni sugʻurib oladilar. Oʻz hukmdoriga,
oʻz qavmiga vafo qilmagan xoinning jazosi shu.

Oʻktoy yerda yuztuban yotgan koʻyi boshini tuproqqa
urayotgan quloqsiz Xumorteginga bor-yoʻgʻi bir martagina
ijirg'anib tikildi-yu, oʻsha zahot uni unutdi. Uning diqqati
shoir Qosim Husaynga qaratilgan edi.

Shoir egniga havorang uzun juldur koʻylak kiygan,
boshi yalang, qoʻli orqasiga bogʻloqli edi. Chap koʻzi osti
koʻkargan, ogʻzining bir chekkasi shilinib, qoni qotib qolgan — shoir shahzodaga qoʻrquvsiz, sinchkovlik bilan tikilib turardi.


www.ziyouz.com kurubxonasi

Shoirning Oʻktoyga ta'zim qilmaganini ko'rib, qarorgohdagilar shovqin koʻtardilar.

— Bosh eg, mal'un!

— Ta'zim qil, koʻrnamak!

— Ulugʻ shahzodamiz oyoqlariga bosh ur, battol!

Qosim Husayn esa bu soʻzlarni eshitmagandek, Oʻktoyga tikilib turaverdi. Shahzoda ham “Qani buyogʻi qandoq
boʻlarkin?” deb, bo'yinlarini choʻzib baqirayotganlar
jazavasini tomosha qilib, kutmoqchi boʻldi-yu, sabri chidamadi.

U ohista qoʻl siltagan edi, chetda turgan navkarlarning
biri uning istagini bajo keltirdi. U shoir yoniga yugurib
kelib, qamchisini mahbusning yelkasiga tushirdi. Bu bilan
shoirni tiz choʻktirmoqchi edi. Lekin bechora qari shoir shu
zahoti xuddi oyogʻiga bolta urilgandek qulab tushdi, nafasi
qaytib, rangi boʻzdek oqardi. Navkar bir qoʻli bilan mahbusni xuddi boʻsh qopni koʻtarganday osongina ko'tarib,
oyoqqa turgʻazdi. Keyin “Ta'zim qil!” degandek, qamchisi
bilan yelkasiga turtdi.

Shahzoda yana bir bor qoʻl siltadi. Navkar oʻsha zahot
orqasi bilan tisarilib oʻz oʻrnini egalladi. Nihoyat, shahzoda tilga kirdi:

— Sen mendan qoʻrqmaysanmi?

— Yolgʻiz Ollohdan qo'rqadilar! — dedi shoir.

Bu shoir hech kimdan imdod tilamasligini, og'ziga kelganni qaytarmay, shahzoda gʻazabini qoʻzgʻashi, bu gʻazabning bir nishi ularga ham botishi mumkinligidan qoʻrqqan
qarorgoh ahli vujudi quloqqa aylanib, Oʻktoy bilan Qosim
Husayn suhbatini tinglardi.

— Sen shoirmisen? — deb yana savol berdi shahzoda.

Qosim Husayn indamadi.

— Bizning padarimiz boʻlmish ulug“ xoqon ham shoirlarni qattiq suyadilar. Shuni bilurmisen?..

— Padaringiz Chingiz shoirlarni ham suyadi, ham
soʻyadi! — dedi Qosim Husayn.

— Nima?! Nima deding?!

Oʻktoy o'tirgan oʻrnidan yovvoyi mushukdek chaqqon
sakrab turdi. Soʻng atrofidagilarga alang-palang tikilarkan,
oʻzini bosib qahrli koʻzlarini shoirga qaratdi.

— Sen bizning buyuk gʻalabamizga bagʻishlab fathnoma bitursan, biz-da uni padarimiz ulugʻ xoqon dargohiga
yuborurmiz. Angladingmi?!

Qosim Husayn indamadi.


www.ziyouz.com kurubxonasi

Oʻktoy oldida turgan qimiz toʻla shokosani tepa solib,
baqirdi:

— Angladingmi deyapman senga, ko'ppak?!

— Sen qashqirdan tugʻilgan haromisan! — deya otashin
soʻzladi Qosim Husayn. — Men ona yurtimni g'orat qilgan
bosqinchiga, goʻrida toʻngʻiz qoʻ“pgur Chingizga fathnoma
bitadigan qoʻlimni oʻzim chopib tashlayman!..

— Shundaymi?! — dedi Oʻktoy oʻrniga oʻrnashib
oʻtirarkan, — qo'lingni chopishga tayyormisan, ammo biz
sening boshingni chopib tashlurmiz!

Shu payt Imom Mujtahiddinning koʻzi shoir koʻzi bilan
toʻqnashdi. “Sen ham shu yerdamisan?!” degandek boʻldi
shoirning ko'zlari. I/mom qoʻrqib ketdi. Koʻzlarini yashirib,
izdihomdan sekin ortiga surilib chiqarkan, ikki navkar
sudrab ketayotgan Qosim Husaynning soʻnggi soʻzlarini
eshitdi:

— Tuf sening toj-u taxtingga, tezak hidi anqigan kuffor!

O'ktoy gʻazabi hanuz bosilmaganidan titrayotgan qoʻli
bilan kalta qilichi dastasini mahkam siqdi — bu bilan
hayajonini yashirmoqchi boʻldi. Ammo baribir titroq toʻxtamadi va shahzoda yuzidagi bor zahr-u qahr mujassamlashgan koʻzlarini chaqchaytirib, tuproqda qorishib yotgan
Xumorteginga tikilarkan baqirdi:

— Olib borib tili bilan dilini sugʻirib oling!

Xumortegin zaiflashib ongi bilan boʻlsa-da, bu soʻzlar
ma'nosini angladi-yu, yuzi qiyshayib ketdi. Shu holda
butun majolini yigʻib Oʻktoydan omonlik tilamoqchi
boʻldi, ammo azobga toqat qilolmay tishlanaverib, goʻshti
chiqqan lablari ochilmadi, faqat boʻgʻzidan nolaga oʻxshash
bir ingroq chiqdi. Shu ondayoq u butunlay hushidan ketdi.
Ikki navkar jonsiz jasadga aylanib qolgan Xumorteginni
sudrab ketdilar. Dam oʻtmay uning hali titrab turgan
yuragini va tilini kosaga solib shahzoda oldiga keltirdilar.
Oʻktoy bir nafas qonli ikki parcha goʻshtga tikilib qoldi,
soʻng boshini koʻtardi:

— Bu xiyonatkor yurakni hech qachon egasiga xiyonat
qilmaydigan itlarga bering!

Imom Mujtahiddin nima qilishini bilmay qarorgohni
aylanib yurardi. Koʻngli daryo boʻyiga borishni istar,
ammo qarorgohni halqa qilib oʻrab olgan navkarlar biror
kishini ijozatsiz oʻtkazmasliklarini bilib, boshqa bir sokin
goʻsha izlardi. Nihoyat u qarorgoh oʻrnashgan tepa yon

www.ziyouz.com kurubxonasi

bag'ridagi bir tup gujum soyasini tanladi — u yer tinch,
hech kim unga xalal bermasdi.

Oftob nuridan va azobli uyqusizlikdan koʻzlari qizargan
imom, gujum ostidagi toshda xomush oʻtirarkan, qoʻynidan
aslida bir paytlar zangori tusda boʻlgan-u, qoʻlma-qoʻl
yuraverib rangi oʻchgan, koʻkimtir tus olgan charm bilan
muqovalangan moʻjazgina kitobchani oldi. Bu Shayx-ulrais Ibn Sinoning ruboiylari jamlangan kitob edi. Imom uni
Gurganjga borganida, qamal boʻlishiga qaramay gavjum
kitob rastasidan sotib olgan edi. Imom fol ochmoqchi
boʻlgandek, kitobchani toʻgʻri kelgan joyini ochdi. Ochdiyu, nazari tushgan ruboiyni oʻqib, oʻkirib yigʻlab yubordi.
U uzoq vaqt koʻzyoshsiz piqillab yigʻladi va yana oʻsha
ruboiyni qayta o'qishga tutindi:

Hoy-havasga berilmakim, nafsim deya,
Himoyat et bir nafasing, nafsing tiya,
Dunyo dema, shon-u shavkat, ishva dema, —
Kim, dushmanga koʻngul berma doʻstim deya.

Imom kitobdan boshini koʻtarib, moʻmataloq yaradek
zirqirab azob berayotgan yuragidan dardni aritmoqchi
bo`lgan kabi koʻksini silab dam-badam xoʻ'rsinar, goh
koʻzlarini azob bilan osmonga qaratib olisdagi janggoh uzra
charx urib, aylanayotgan quzgʻunlar galasini kuzatar, goh
umidsiz nigohini sarg'aygan yerga tikib, ostidagi tosh
yorig'idan chiqib qayoqqadir tizilib borayotgan chumolilar
karvoniga tikilib oʻtirardi.

Imom shu qadar qattiq iztirobda ediki, esini yoʻqotib
qoʻygandek, oʻzi bilan oʻzi gaplasha boshladi.

— O, men doʻstni sotib, dushmanga yoʻliqqan ahmoq! — deb gʻoʻldiradi u tosh ustida ruhan azob chekib,
chayqalib oʻtirarkan. — Kim edim, kim boʻldim! Muslim
edim, kofir boʻldim! Ilmim koʻp-u ilmsiz qoldim!
Yuragimni yo'qotdim, yuragimni! Odam emas, shayton
vasvasasiga uchgan bir oʻlimtikman!

Imom xiyonatchi “navruziy podshoh” darvozani ochishi
arafasida yana bir marta Oʻktoydan shaharga borib Shayx
Kubroni olib chiqishga izn tilagan, dastavval rad javobini
bergan shahzoda, imom qat'iyat bilan Chingizxonning
amrini oʻrtaga solganidan keyin noiloj ruxsat bergan edi.
Ammo imom Gurganjga bora olmadi. Kutilmaganda u
allaqanday mudhish dardga chalinib yotib qoldi. Uning
butun vujudi titrab-qaqshab, alanga boʻlib yona boshladi,


www.ziyouz.com kurubxonasi

tishlari takillab, oyoqlari uchidan boshlangan sovuqlik
koʻksiga oqib oʻtib a'zoyi badanini muz bilan toʻldirdi.
Uning qoʻl koʻtargulik majoli ham qolmagan edi. Dambadam koʻz oʻngi qorongʻilashib, chuqur bir quduq tubiga
tushib qolgandek his qildi oʻzini. Binobarin, u hech qayoqqa keta olmadi. U oʻz chodirida namat sholchalarga oʻralib,
ikki kun ogʻir darddan hushini yoʻqotib yotdi. Lekin dard
imom Mujtahiddinga qanday kutilmaganda yopishgan
boʻlsa, endi uni shunday tez qoʻyib yubordi. Garchi u hali
zaif, oyoqlari bedarmon boʻlsa ham, koʻngli qandaydir
falokat boʻlishini sezib beorom boʻlaverdi, oqibat amallab
kiyim-boshini almashtirib chodiridan chiqdi. Qarorgohga
kelib, gumoni toʻgʻri chiqqanini bildi. Falokat yuz bergan
edi. Sotqin Xumortegin tunda darvozani ochib berganidan
foydalangan moʻgʻul qoʻshini shaharga yopirilib kira boshlagan edi.

— E Xudo! — deb ingrab yubordi bu xabarni eshitgan
imom.

U kechikkan edi. Imom boʻgʻziga oqib kelayotgan faryodni birov eshitmasligi uchun yana chodiriga qaytib keldi.
Chodirga kirdi-yu butun ixtiyorini boʻsh qoʻydi.

U umrida birinchi marta maza-bemaza gaplar bilan
boʻralab soʻkinar, itday irillar, quturgan nordek ogʻzidan
koʻpik sochar, ahmoq oʻgʻilni dunyoga keltirgan ota-onasiga la'natlar oʻqirdi.

Shuncha oh-u faryod qilgani, soʻkingani bilan bu
falokat boshini ololmasligini anglab, Xudoga iltijo qilib,
faqat bir narsani — oʻz umrida zigʻircha ham yomonlik qilmagan Shayx Kubroning qiynoqsiz o'lishini tiladi.

Hozir ham gujum soyasidagi tosh ustida oʻtirarkan,
imom yana oʻsha iltijo bilan Ollohga yuzlandi. Ketma-ket
shoir Qosim Husaynga ham fotiha bagʻishlab, gunohkor
bandasining duosini qabul qilishini Tangridan qayta-qayta
oʻtindi.

Imom qarorgoh tomondan tushib kelayotgan odamni
koʻrdi. U yaqinlashgach, shahzodaning xos soqchilaridan
boʻlmish Anku ismli qilichning bir zarbi bilan odamni ikkiga boʻlib yuboradigan sarbozini tanidi. Imom bu navkarni
birinchi marta Buxoro jangida koʻrgan edi. O'shanda uni
ikki kishi yetaklab qarorgohga — jarroh oldiga olib kelishgan edi. Buxorolik jangchilardan biri Ankuning qanshariga qilich urgan va yuzini to qulog'igacha ikkiga boʻlib
yuborgan edi. Yuzining yarmi uning koʻkragigacha osilib


www.ziyouz.com kurubxonasi

turardi, yuzi oʻrtasida esa bir qarichcha kesilgan joy bor
edi. Shunga qaramay, navkar ikki kishi oʻrtasida yurib
kelayotganini koʻrgan imom koʻziga ishonmagan, baribir
jarroh yordam berolmasligi haqida oʻylagan edi. Ammo
xitoylik jarroh uning yarasini tikib, davoladi. Yara kutilmaganda juda tez bitib ketdi, faqat tikilgan joyi chandiq
boʻlib qoldi. Shundan tez orada Anku ismi unutilib, uni
hamma Chandiq deb chaqira boshladi. Oʻktoy boʻlsa,
boʻlgan voqeani eshitib, navkarni oʻz huzurida qoldirgan
edi. Chandiq imomga yaqinlashgach, uni shahzoda huzuriga chorlayotganini aytdi. Imom alamini ichiga yutib,
qarorgohga shoshildi.

u...

Bola koʻzlarini ochganda, u nur chulgʻ“agan dunyoni
koʻrdi, qaydandir qoʻshiq kuylagan odam ovozi eshitildi.
Bu ovoz unga ham bir qadar tanish, ham begona edi. U
yam-yashil oʻtlar ustida yotar, egnida oppoq libos, vujudida xuddi buloq suvidek tiniqlik bor edi. Bola boshini
koʻtarib atrofiga alangladi. Olisda, sabzavor dalalar
oʻrtasidagi soʻqmoq boʻylab ketayotgan bir toʻda oppoq
libosli kishilar safini koʻrdi. Ular ufq tomonga qarab borishar, ufq esa shu'ladan nurafshon edi. Bu odamlar uzra
ham nur yogʻilib turar, Qur'oni karimning muqaddas oyatlari yangrardi.

Bola oʻzidan yigirma qadamcha narida oppoq ot yetaklagan yigitni koʻrdi. Yigit yonida bir chol turar, ular
nimalarnidir sokinlik bilan soʻzlab kelishardi. Yigit bola
tomonga qaradi-yu, koʻzlari chaqnab ketdi. Hayajonini
bosolmay Said tomon yugurdi. Bola akasi Mahmudni tanib,
irg'ib oʻrnidan turdi va akasi tomon otildi. Ular
quchoqlashib koʻrishdilar. Akasi soʻradi:

— Qiynalmadingmi, Said?

Bola akasining soʻzlarini tushunmadi. U qush kabi
yengil, osmonga uchib ketgudek kayfiyatda edi. Shuning
uchun akasiga nima deb javob berishni bilmadi.

Chol oppoq otning jilovini ushlab, ularga yaqinlasha
boshladi. Bola cholni tanidi. U Shayx Kubro edi. Shayx
Saidning yelkasiga ohista kaftini qoʻydi:

— Qiynalmadingmi, Said?

Bola shundagina ularning nima haqida soʻraganlarini
angladi. Koʻzlari oʻngida badbashara yuzlar, tahdid solib


www.ziyouz.com kurubxonasi

yaqinlashayotgan nayzalar koʻrindi. Bola qoʻrqib ketib,
akasiga mahkam yopishdi. Ammo uni qoʻrqitgan dahshat
qanday ko'ringan boʻlsa, shunday toʻsatdan yo'qoldi. Said
badanini paypaslab koʻra boshladi. Ammo biror joyidan
qon oqmas, koʻylagi qordek oppoq edi. U nima deyishini
bilmay, akasiga jilmayib qoʻydi. Chol soʻradi:

— Ketdikmi?

Aka-uka baravar javob berdilar:

— Ketdik.

Mahmud Shayx Kubroni oppoq ot ustiga o'tqazgach,
jilovni ushlab yoʻlga tushdi. Said yugurib borib akasining
qoʻlidan tutdi. Ular nurafshon ufq tomon ketayotgan
odamlarga ergashdilar.

— Qayerga ketyapmiz, aka? — deb soʻradi Said.

— Bilmayman, — dedi Mahmud.

Ancha yurishgandan keyin Mahmud o'girilib, Shayx
Kubroga qaradi:

— Qayerga ketyapmiz, ustoz?

Shayx Kubro aka-ukaga tikilarkan:

— Vatanga, boʻtam, — dedi.

Bu javobni eshitgan Mahmud Saidning qoʻlini qattiqqattiq siqib qo'ydi.

Orqadan kimdir qichqirgandek boʻldi. Ular orqalariga
qaradilar. Bir sharpa koʻrindi. U ham oppoq libosda edi.
Bola uni tanimadi. Shayx esa tanib, ovoz berdi:

— Shoshmay kelaver, Qosim Husayn! Biz sensiz ketmaymiz...

Qosim Husayn ularga yaqinlashib, salom bergach,
so'radi:

— Yoʻl boʻlsin, ustoz?

— Asl Vatanga boryapmiz, Qosim Husayn! — dedi
Shayx.

Qosim Husayn jilmaydi:

— O'ʻlimingiz muborak!

Uchovlon javob berishdi:

— Oʻlim barhaq, shahidlik qutlug'!

Oldinda ot yetaklagan Mahmud bilan uning qo'lini
ushlab olgan Said , orqada ot mingan Shayx Kubro ufq sari
keta boshladilar. Ufq esa nurafshon, ajriqli qirlardan
boʻlak, osmonda butun vujudidan nur taralib uchib yurgan
maloyiklar va nurafshon ufqqa singib ketgan so'qmoq
boʻylab ketayotgan odamlardan boʻlak hech nima yoʻq edi.

Faqat ortdan kelayotgan odamlarning oxiri ko'rinmas

www.ziyouz.com kurubxonasi

di. Bolalar, emizikli goʻ“daklarini quchoqlab olgan kelinchak juvonlar, yoʻl-yoʻlakay ertak aytib kelayotgan momolar, bir-birini tanib olqishlayotgan yigitlar ustida manbayi
koʻzga koʻrinmas yogʻdu toʻkilar, soʻqmoq ustiga to'shalib
yotar edi. Ular borayotgan noma'lum manzil bu shu'lalardan sonsiz karra nurafshon edi. Bu shahidlarga Olloh
taoloning inoyati, uning nuri edi.

Bola nur dunyosiga yaqinlashgan sari hamrohlarining
qiyofalari o'zgara boshlaganini koʻrdi. U oʻzidagi oʻzgarishlarni sezmas, ammo Shayx Kubro qanchalik oʻzgarib
ketganini aniq koʻrib turardi. Ammo bola bu oʻzgarishlarni
tasvirlab berishga ojiz edi.

Ular nur dunyosiga yaqinlashgan sayin ajriqzor qirlar,
sabza oʻtlar ham koʻrinmay qoldi, ular nur ogʻushida yurib
borardilar. Said toʻsatdan qulogʻi ostida yangragan Shayx
Kubro soʻzlarini eshitdi:

— Boʻtam, sukunatga quloq sol, — derdi Shayx. —
Senga u dunyoda hech qachon nasib boʻlmaydigan narsa —
sukunatni tinglab huzur qil. Bu sukunatning nomi abadiyat. Sening bola koʻnlingdagi quvonchga oʻxshaydi u, sening mahzun oʻylaringday pokiza u. Uni tinglab, huzur qil.
Sen asl Vataningga qaytding, boʻtam!..

Saidning nazarida Shayxning bu soʻzlari ortda qolgan,
ammo u hali anglab-uqmagan taraflarda qolgan, qor
yogʻishi arafasida olamni quchgan tinchlik ogʻushida yotgan Gurganjga yetib turgan Jayxunning sokin jildirashidek
eshitilardi. Shunda bola vujudi xuddi libosdek sirgʻalib
tushib qolib, ruhi nurga qorisha boshlaganini sezdi...

u...

Oʻktoy qatl etilgan shoirning oppoq soqolli boshini
nayzaga sanchib, janggohga yaqin turib hujumni
boshqarayotgan inisi Chigʻatoyga tortiq qilib yubordi.

Chig'atoy inisi yuborgan tortiqqa muhtoj emasdi. U
qarorgoh oʻrnashgan tepalikda padari Chingizxonga
oʻxshab chordona qurib oʻtirgancha gʻalaba haqidagi
xabarni kutishdan boshqasiga yaramaydigan Oʻktoyning bu
himmatidan kulgisi qoʻzgʻadi. U hozir bunaqa tortiqdan bir
emas, mingtasini yuborishi mumkin oʻsha Oʻktoyga! Ammo
inisiga nisbatan koʻnglidagi kekni bildirmadi va kalla sanchilgan nayzani soqchilaridan biriga uzatar ekan, jang
shovqini aralash baqirdi:


www.ziyouz.com kurubxonasi

— Bu saltanatda biror shoir zoti qolmaguncha, qurtlab
ketgunicha koʻtarib yurasan! Tokim ulugʻ xoqonni olqishlamoqdan bosh tortgan har bir odam boshi ketishini
anglasun!

Chigʻatoyning bu so'zlarini yetkazganlarida Oʻktoy
mamnun iljaydi.

— Inimiz bunday tortiqlarni juda yaxshi ko'radilar,
qoʻyib bersangiz, butun Movarounnahr ahlini boshidan
judo qilishga tayyor. Biz unday emasmiz! Biz padarimiz
ulugʻ xoqon kabi mehr-shafqatlimiz, — dedi Oʻktoy
ogʻasining soʻzlarini eshitib vahimaga tushgan movarounnahrlik amaldorlarga qarab soʻyloq tishlarini irjaytirib...

Shoirning boshsiz tanasini qamal davomida oʻlaksaxo'rlikka o`rgangan daydi itlar galasiga tashlashga buyurgan Oʻktoy Imom Mujtahiddinni kutib tanavvul qilib
oʻtirar, atrofida xos soqchilardan boshqa hech kim yoʻq edi.

— Hoy, imom, qayoqqa g'oyib boʻlding? Qani, yaqinroq kel, — Oʻktoy ot goʻshti toʻla ogʻzini chapillata,
kumush taboqdagi suyaklardan birini olib imomgacha yetib
borgan uzun kir dasturxon ustiga irgʻitdi. — Sen bu shoirni
tanirmiding?..

Imom “Yoʻq” deya bosh chayqadi-yu, ovqat bilan band
shahzoda buni sezmaganini bilib ovoz chiqardi: — Yo'q!

— Imom, padarimiz ulugʻ xoqon omonlik bermoqchi
boʻlgan oʻsha Shayx ham she'r yozadi, deganmiding?

— Ha, shahzodam, shunday degandim!

— Agar undan buyuk gʻalabamiz madh etilgan fathnoma bitishni so'raganimizda yozarmidi? A?! — Oʻktoy “Amr
etganimizda” emas, “so'raganimizda” deganidan pushaymon boʻlib ijirgʻandi.

Hali padari — ulugʻ xoqon darajasiga yetishiga ancha
bor ekan. Ulugʻ xoqon soʻzi ipga tizilgan marvarid
shodasidek goʻzal, qindan sugʻirilgan nayman qilichidek
qoʻrqinchli edi.

— Yoʻq, shahzodam, yozmasdi, — dedi imom.

— Agar unga ikki o'g'lingni ham otlarga bogʻlab chorpora etamiz, desak yozarmidi?

— Yoʻq, shahzodam, yozmasdi...

— Agar biz unga ayolingni navkarlarga beramiz, desakchi, yozmasmidi?

— Yoʻq, shahzodam, yozmasdi!..

- Yoʻq deyishdan boshqa narsani bilasanmu, imom?! —
Oʻktoyning g'azabi qoʻzg'adi. — Nima, sizlar sigʻingan


www.ziyouz.com kurubxonasi

oʻsha Xudo farzandingni, ayolingni oʻldirishayotganda,
badnom qilishayotganda indamay qarab tur deydimu?!

— Yoʻq! — dedi Imom Mujtahiddin.

— Yoʻq boʻlsa, nega Shayxing ham, bu shoiring ham
yozishni istamaydi!

Imom nima deyishni bilmay sukut saqlab turaverdi.
Oʻktoy baqirdi:

— Bilmaysanmi?! Bilasan, bilmasang padarimiz ulugʻ xoqon seni allaqachonlar otning dumiga bogʻlardi, saqlab oʻtirmasdi. Bilasan, faqat aytishdan qoʻrqasan! Qoʻrqma, ayt!

Imom indamay turaverdi. Oʻktoy ham uni tinch qoʻyib,
ogʻzini chapillatishga zoʻr berdi. Oxiri, qorni toʻydi shekilli, bir kekirib qoʻydi-da, kosadagi qimizni bir koʻtarishda
quldiratib ichib tugatdi. So'ng imomga qarab tirjaydi.

— O'sha Shayxing bitgan birorta she'rni bilsang, oʻqib
ber!

Imom taradudda qoldi. U umrida ovoz chiqarib birovga
she'r oʻqimagan edi.

— Qani, imom, qulog'imiz senda, boshla!... Oʻqi,
deyapman, nima balo qulogʻing karmi?

Imom Mujtahiddin diqqatini jamlab, xotirasida qolgan
Shayx Kubro ruboiylarini birma-bir eslay boshladi-yu,
O'ktoy yana “O'qi!” — deb baqirganini eshitib, chuqur
nafas oldi-da, og'zini ochdi. Ochishga ochdi-yu, Oʻktoyning o'rnidan irgʻib turganini koʻrib, toʻxtadi. Olisda
qiyqirib kelayotgan uch xabarchi otliq ushlab olgan tugʻlar
gʻalabadan darak edi — Oʻ`ktoy oʻzini unutib, qichqirib
yubordi. Nihoyat otasini quvontiradigan bo'ldi! Chigʻatoy
yuborgan xabarchilar shahar toʻla olinganini, faqat ikkiuch joyda xorazmliklar qamalib olib hamon qarshilik
koʻrsatayotganliklari, ammo hademay ular ham butunlay
qirib tashlanajaklarini aytishdi. Qarorgohda boshlangan
toʻs-to“polondan foydalanib, Imom Mujtahiddin yolg'iz bir
oʻzi shahar tomon — minora-minora boʻlib koʻkka oʻrlayotgan tutunlar, qiyomat kunini eslatib, olamni buzib
yangrayotgan oh-u faryodlar tomon yoʻl oldi.

ka

Xorazmshoh saroyining qalin devorlari olamni buzgan
hayqiriq, oh-voh, yig'ʻi-sigʻi sadolarini bir qadar to'sar, bu
sadolar imom cho'zilgan koʻyi vujudidagi ogʻriqqa chidolmay oʻtirgan xilvat goʻshaga moʻgʻul nogʻorasining ovozi
yangligʻ boʻgʻiq eshitilar edi. Imom Mujtahiddin Chingizga


www.ziyouz.com kurubxonasi

yukunib xizmatiga kirgandan beri uchqur va shafqatsiz
moʻgʻul qoʻshini bilan yuraverib jazirama issiqqa, izg'irin
sovuqqa koʻnikib qolgani kabi, har safargi qamaldan, har
galgi g'alabadan soʻng koʻkka o'ʻrlaydigan bu nola-yu
afgʻonlarga koʻnikib qolsam kerak deya umid qilar, ammo
umidi har safar uni aldar, har gal bu dod-faryodlardan
berkinishga xilvat goʻsha qidirishga majbur boʻlardi.

Ammo vujudida yashiringan ogʻriqdan berkinadigan xilvat bu dunyoda yoʻq. Bu galgi ogʻriq yomon keldi. Endi u
miyaga chang soldi. Goʻyo shahardan koʻkka o'rlagan butun
tutun oxir-oqibatda uning miyasiga qamalib qolgandek.
Qora ilonga aylangan tutun miya qatlamlarini chirmab
qisar, chiqib ketishga yoʻl topolmay zahar qusardi...

Imom:

— Ulug' Tangrim, bu ogʻriqdan meni qutqar, menga
to'zim ber, bandangga rahming kelsin! — deb iltijo qila
boshladi, soʻng boshini mahkam changallaganicha hoʻnghoʻng yigʻladi.

Boyagina saroy ostonasida qilich-qalqon ushlagan
qoʻllarini ikki yoniga choʻzib, ochiq koʻzlarini osmonga
tikkancha qotib qolgan oʻn-oʻn ikki yashar bolani koʻrib
g'alati boʻlib ketganini esladi, vujudi dir-dir titray boshladi. U bolaning ko'zlarini yopmoqchi boʻlib egilarkan, ochiq
qolgan ko'zlarda osmon aks etib, bulutlar suzib yurganini
koʻrdi. Nahot, shu bola qoʻrquvni bilmasa? Nahot u dushmanga tobe boʻlishdan jangda oʻlish afzal ekanini oʻzining
murgʻak idroki bilan anglagan boʻlsa? Nahot?.. Nahot?..

Saroy eshigi oldida boshsiz bir tanani quchoqlab yigʻlab
oʻtirgan kampir-chi?! U dushmanlar koʻz oʻngida shahid
boʻlgan farzandi ustida yigʻlashdan qoʻrqmay, tebrangan
koʻyi marsiya aytmoqda edi. Imom kampirga yaqinlashib,
birov eshitib qolmasin degan xavotirda, ohista:

— Ena, bu yerdan keting, tezroq keting! — dedi.

Kampir boshini koʻtardi, biroq qarshisidagi odamning
kimligini bilmagani uchun yana boshini egib olarkan:

— Hoy, bolam, — dedi yigʻlayverib boʻgʻilib qolgan
ovoz bilan, — meni oʻz holimga qoʻy. Rahming kelayotgan
boʻlsa, meniyam oʻldir, qoʻlingdan kelmasa, ket.
Yuragimni boʻshatib olay...

U saroyga kirayotganda ortidan yangragan kampir
qargʻishini eshitdi:

— Naslingga qiron kelsun, ey, tezak hidi anqigan
maxluqlar!


www.ziyouz.com kurubxonasi

Imom Mujtahiddin hayratdan qotib qoldi: Qosim
Husayn ham Oʻktoyga shunday baqirmaganmidi?

U yuragini kimga bo'ʻshatsin? Uning dardini eshitadigan bormi? Uning ichga yutaverganidan og'riqqa aylanib
vujudiga singib ketgan faryodi qachon bu oh-u nolalarga
qoʻshilib koʻkka oʻrlaydi?!

Imom koʻzlarini yumdi: oʻsha zahoti zulmatga sachrab
turgan nurni — qorongʻilik qoʻynidagi olis yulduzni koʻrdi.
Bu nur, bu yulduz shu'lasi asta-sekin erigan tillaga
aylanib, jildirab-jildirab dorissaltanat ko'chalarini olovga
toʻldirib oqa boshladi va oxiri hamma koʻchalar birlashadigan joy — saroyga yetdi. Saroy olov ichida qoldi. Imom
vujudida shunday bir kuchli ogʻriq sezdiki, boshi aylanib,
qop-qorongʻi jarga tushib ketgandek boʻldi. Vujudi tushib
ketayotgan jar ostida qaynab yotgan otashni koʻrdi va bu
jar jahannam ekanini bildi-yu, koʻ“ksidan shunday bir oh
ko'ʻpdiki, bu oh uning ongidagi oʻsha olis yulduz shu'lasi
yoritib turgan eng soʻnggi uygʻoq qatlamdan chiqqan faryodi edi. Shundan keyin u oʻzini unutdi. Miyasida qora
ilon qusgan zahar butun vujudiga tarqalib boʻldi.

Shu payt xona eshigi sharaqlab ochildi-yu, u yalt etib
ko'zlarini ochdi, ostonada... shoir Qosim Husayn turardi!
Shoirning qonga boʻyalgan vujudi, yonib turgan koʻzlari
shunday vahimali va otashin ediki, Imom Mujtahiddin
oʻrnidan turarkan, beixtiyor orqaga tisarilib ketdi.

“Yo Rab! Axir u qatl etilmagandimi?! Chopilgan boshini Chig'atoyga tortiq qilishgan edi-ku?! Qayerdan tirilib
keldi?! Kim uni tiriltirdi?!”

Qosim Husayn qoʻlida ushlab turgan qilichni unga
peshlab yaqinlasha boshladi:

— Sen... q-qotilsan? M-men s-seni oʻl... oʻldiraman!..

“Yo'q! Yoʻq! Men qotil emasman! Kimni oʻldiribman,
kimni?” — Imom Mujtahiddin oʻzini qilichdan pana qilmoqchidek qoʻllari bilan yuzini toʻsib olganicha xona burchagiga tiqilib olib, boʻgʻizlangan qoʻydek tipirchilardi.
Oxiri butun kuchini yigʻib baqirgan edi, boʻgʻzidan xirillagan tovush chiqdi:

— Men qotil emasman! Men hech kimni oʻldirmadim!

— Sen qotilsan! S-sen yurakni oʻldirding? Oʻz yuragini
oʻldirgan s-senday r-razil xunrezni nechun yer yutmaydi?!
Nechun koʻzida bulut suzib yurgan bolani oʻldirding,
mal'un?! — Qosim Husayn, koʻzlari sovuq chaqnab, yaqinlashib kelardi. — Ne qilding uni? Ne qilding, iymonsiz?!


www.ziyouz.com kurubxonasi

“Hozir chopib tashlaydi! Chopib tashlaydi!” — oʻyladi
Imom Mujtahiddin, qoʻrquv aralash devorni paypaslaganicha orqaga tisarilarkan. U choʻgʻday qizigan peshanasini naqshkor devorga oʻrnatilgan muzdek sovuq chinniga
tiragancha bir muddat qotdi, soʻng birdan Qosim Husaynga
tashlandi. Tashlandi-yu, yerda yotgan bolishlar oʻstiga yuztuban agʻdarilib tushdi. Dam oʻtmay boshini koʻtarib qaradi. Xonada hech kim yoʻq edi. Yolg'iz oʻzi zarbof baxmal
bolishlar ustida yotardi... U qiqirlab kuldi. Qosim Husayn
uni oʻldirolmadi! Qosim Husayn undan qoʻrqib qochdi!
“Bu hifzi himoyatingga ming qatla shukur, ey Xoliqi
Olam! Ey moʻminlar egasi, o'z marhamatingni darigʻ tutmagaysan!” Imomning vujudini yoqimli bir hayajon
chulgʻadi. U goʻyo qanot yozib koʻkda parvoz qilayotgandek boʻldi, koʻzlarini yumdi. Yumdi-yu, dahshatdan
baqirib yubordi: u yana oʻzini olov purkab turgan jarga
qulayotganini koʻrdi. Koʻzlarini yumishdan qoʻrqib, otash
boʻlib yonayotgan lablari ohista pichirladi: “Men Shayxi
Valitaroshning itiman, Qosim Husayn! Sen meni oʻldirma,
Qosim Husayn! Men Chingizni tishlab-tishlab oʻldiraman,
meni oʻldirma, Qosim Husayn!”

Imom Mujtahiddin oʻrnidan turib, oʻzicha allanimalar
shivirlab tashqariga yurdi. Ostonadagi boshsiz tanani quchoqlab oʻtirgan kampirga koʻzi tushib, unga yaqinlashdi.

— Ena, turing, — dedi u qiqirlab kulganicha, —
oʻg'lingizni ham uygʻoting. Hammamiz borib, Chingizni
tishlab-tishlab oʻldiramiz! Yuring, ena! — Imom kampirning qoʻlidan ushlab tortgandi, kampir shilq etib yonboshiga agʻdarildi. Shahid farzandi ustida dunyoning eng
hazin, eng yoniq marsiyasini aytib oʻtirgan kampir farzand
dogʻiga chidolmay allaqachon oʻlib qolgan edi.

Imom Mujtahiddin kampir uning gapiga kirmay yotib
olganini koʻrgach, baqirdi:

— Mayli, uxlang, ena! Men oʻzim... oʻzim borib tishlayman. Men Shayxi Valitaroshning itiman... Huv, anavi
bola meni Chingizning oldiga olib boradi!

Imom bulutlar suzgan koʻzlarni eslab, “Haliyam
suzyaptimikan?!” — degandek, bolaning ustiga egildi. Dirdir titrayotgan qoʻllari bilan boyagina oʻzi yopgan qaboqlarni ochib tikildi: tip-tiniq koʻzlarda osmon va bulutlar
aks etdi. Imom quvongancha qiyqirdi:

— Bulutlar suzyapti, bulutlar!.. — soʻng bolaning
qoʻlidagi qilichni oldi va murdaga qarab gapira boshladi:


www.ziyouz.com kurubxonasi

— Boʻldi endi, oʻgʻlim, tur... Mayli, bulutlarni ham
olib yuraver... Sen menga Chingizni koʻrsatib qoʻysang,
bas! Bo'gʻzidan shunday tishlab olayki, qoni tamom oqib
bitmaguncha qoʻyvormayman! Qani, ketdik! — Imom
Mujtahiddin bola qoʻlidan tortdi. Qushdek yengil bola
murdasini sudragan imom saroy qarshisidagi ko'chaga
qarab yurdi. Dam oʻtmay qarshisidan chiqqan, qop yelkalab olgan sap-sariq moʻgʻul navkarini koʻrdi-yu, murda
ushlagan qoʻlini bo'shatib, qilichini peshlab yugurdi.

— Ha-a, Chingiz, qoʻlga tushdingmu? Hozir seni tishlab-tishlab oʻldiraman! Qoningni ichaman, Chingiz!

Shu paytgacha ne-ne jang-u jadalni koʻrgan moʻgʻul
oʻzi tomonga qilich peshlab yugurib kelayotgan telbasifat
kimsani koʻrib, qopni bir siltab yelkasiga yaxshilab
oʻrnashtirib oldi-yu, oʻqdek orqasiga qarab qochdi. Mo'g'ul
jonidan emas, yelkasidagi qopdan koʻproq xavotirda edi.
Imom Mujtahiddin, umrida bunaqa tez chopmagani uchun,
nafasi harsillab toʻxtab qoldi va qilichini yerga tiraganicha,
qochib ketayotgan moʻgʻul ortidan baqirdi:

— Hoy Chingiz, Shayxi Valitaroshning itidan qochib
boʻpsan! Osmonga chiqsang, oyogʻingdan tishlab tortaman,
yerga kirsang qulog'ʻingdan!..

Shu payt u saroy tomon yaqinlashib kelayotgan
otliqlarni koʻrdi. Bu shaharga tantana bilan kirib kelayotgan Oʻktoy boshliq qarorgoh ahli edi. O'ktoy tundek qopqora otini toʻxtatib, magʻlub etilgan poytaxt markazi —
Xorazmshoh saroyiga bir daqiqa tikilib qoldi. Har gal u
bunaqa muhtasham saroylarni koʻrsa negadir asabiylashardi: u jonidek aziz oʻtovni sovuq va haddan tashqari mahobatli bir go'shaga almashtirayotganidan asabiylashardi.
Ammo qancha asabiylashmasin, magʻlub boʻlgan podshohlarning saroylarida bir daqiqa egalik qilish g'alabaning
bosh tantanasi edi. Undan keyin bu saroy yondiriladimi,
vayron etiladimi, baribir edi.

Uning xayolini allaqanday shov-shuv boʻldi. Oti
toʻxtagan joydan sal olisroqda toʻrt navkar bir kishini
quvib yurishar, “Ushla!”, “Toʻxta!” — degan xitoblar eshitilardi. Nihoyat toʻrtovlon qochoqqa yetib oldilar-u yerga
bosdilar. Lekin u qandaydir gʻayritabiiy bir shiddat bilan
navkarlarni siltab tashladi-da, Oʻktoy tomonga qarab
yugurdi. Shu lahza Oʻktoy uni tanidi: vajohati mudhish,
ust-boshi olishuvda yirtilgan, koʻzlari chaqchayib ketgan


www.ziyouz.com kurubxonasi

bu kimsa Imom Mujtahiddin edi. Imom ham otliqlarni
koʻrib, shartta toʻxtadi, telba koʻzlarini yerga qadagancha
bir zum turdi, soʻng koʻzlarini alaq-chalaq qilib, u yoq-bu
yoqqa alanglab baqira boshladi:

— Qilichim qani mening?! Kim oldi qilichimni?! Men
Chingizni oʻldiraman oʻsha qilich bilan! Kim oldi
qilichimni?! Kim?! — Imomning nafasi boʻgʻziga tiqilib
qoldi. — Ha-a! Qilichni nima qilaman?! Axir men Shayx
Kubroning itiman-ku! Chingizning boʻgʻzidan shunday
tishlab olayki, qoni tamom oqib tushmaguncha qoʻyvormayman! Qoʻyvorib bo'pman, Chingiz!

Oʻktoyni qurshab turgan izdihom nimalar boʻlayotganini tushunmasdi. Ammo Oʻktoy Imom Mujtahiddin aqldan
ozganini darrov angladi. Telba boʻlmasa “Chingizni oʻldiraman!” deb baqirarmidi? Agar shunday demaganida edi, u
bu devonadan rahm-shafqatini darigʻ tutmasdi: oʻldirmasdi!
Qoʻl-oyogʻini zanjirlab qoʻyardi, xolos. Ana, Shayx
Kubroning itiman deyapti, zanjirlangan itdek yashayverardi. Telba boʻlmasa Chingizni oʻldiraman deb baqirarmidi?
Bunday gapni aytgan ekan, sogʻmi, telbami, har qanday
odam oʻlimga mahkum. Ha, oʻlimga mahkum!

Oʻktoy bugungi zafar kunida hali qilichini qinidan
chiqarmagan, hali uning damini qonga boʻyamagan edi.
Shu sababdanmi, qoʻllari qilichni sogʻingan, qulogʻi qilichning havoni kesib tushayotganida yurakni qitiqlab taraladigan yoqimli tovushni qoʻ“msagan O'ktoy kaltagina qilichini sugʻurdi-yu, otini oldinga niqtadi. Hayotdek go'zal
tulpor yollariga urilgan Azroil nafasidan qoʻrqib ketdi va
shiddat bilan oldinga tashlandi.

Imom Mujtahiddin oʻziga yaqinlashib kelayotgan
otliqni koʻrdi-yu; bir lahza qora ilon chirmab turgan `ongida tiniqlik paydo boʻldi: ich-ichida uyat tuydi. Oʻlimning
nimasidan qoʻrqqan ekan? Ana, oʻlim yaqinlashib kelyapti;
ammo qoʻrquv qani? Qani qoʻrquv?! Imom yerga egilib
tosh oldi va qilichini yalangʻochlab kelayotgan otliq
tomonga ota turib baqirdi:

— Naslingga qiron kelsin, tezak hidi anqigan kuffor!

Dam oʻtmay O'ʻktoyning so'yloq tishlarini irshaytirgancha boshi uzra koʻtargan qilichini koʻrdi, koʻrdi-yu, kalima
keltirdi: “Amantu billahi va rasulihi!”

Kayfiyati buzilgan Oʻktoy birinchi marta odatga amal
qilmadi: magʻlub dushman saroyida oʻtirib bazm qurmadi.


www.ziyouz.com kurubxonasi

Hozirgina Imom Mujtahiddin qoniga boʻyalgan qilichini
egnidagi zarbof toʻnga artdi-da, otiga qamchi urdi.
Hayotdek goʻzal tulpor vana yollariga urilgan Azroil
nafasidan qoʻrqib, shamoldek uchdi.

Eski qarorgohiga qaytgan Oʻktoy huzuriga shonli
g'alaba bilan qutlashga kirgan askarboshilarga gʻazab to'la
koʻzlarini qadab buyurdi: “Birortasi tirik qolmagandan
keyin meni kelib qutlaysiz! Ayamay qiring! Hatto, birorta
it ham sogʻ qolmasin!”

Bosqinchilar qoʻlida quroli bor odamlarning barchasini
oʻldirib boʻlgach, qolgan aholini shahardan tashqariga —
Xurrambog' yaqinidagi yalanglikka haydab chiqdilar. Ular
dastlab Moʻgʻulistonga yuborish maqsadida yuz mingga
yaqin hunarmandni ajratib, alohida maydonga toʻpladilar.
Shundan soʻng erkaklarni — bola demay, qari demay,
qatliom qildilar. Muarrixlar yozishicha, bu qirg'inni amalga oshirgan ellik minglik qoʻshindagi moʻgʻul askarlarining
har biri yigirma toʻrttadan odamni qatl etgan. Bu dahshatni koʻrib esi ogʻgan xotin-qizlarni moʻgʻullar dastavval
yechintirdilar. Soʻng esa ularni ikki guruhga boʻlib, bir-birlari bilan mushtlashishga majbur qildilar. Bu ishlarga
bosh-qosh boʻlgan Chig'atoy otda turgancha: “Sizlarni
mushtlashishga juda usta deb eshitganmiz, qani, hunarlaringni bir koʻrsatinglar-chi!” — deya qichqirardi. Bechora
xotinlar nima qilishlarini bilmay, bir-birlariga tikilib
hoʻng-hoʻng yig'ʻlardilar. Oxiri Chigʻatoyning ishorasi
bilan uch-toʻrt ayolni chopib tashlashgach, noiloj qoldilar.
Mash'um jang manzarasini tomosha qilish jonlariga
tekkandan keyin moʻgʻul askarlari oʻzlariga ma'qul yosh
ayollarni tanlab, qolganlarni bir safga tizib, qirrali ogʻir
choʻqmorlar bilan boshlariga urib, qilich-u xanjarlar bilan
chopib oʻldirdilar. Bu dahshatli voqeani koʻrib, qurbonlarning oh-u faryodini eshitib turgan hunarmandlar
Xudodan yordam tilashar, ularni dushman qoʻliga tashlab,
oʻzi qochgan Muhammad Xorazmshohni qargʻab, koʻz yosh
toʻkardilar...

Dahshatli qirg'indan bir necha kun oʻtgach — Gurganj
moʻgʻul askarlari tomonidan talanib boʻlgach, Amudaryodagi band buzib tashlandi va Gurganjni suv bosdi.
Suv ustida qalqib suzib yurgan murdalarning qoʻlansa hidi
bu atrofga yaqinlashgan kimsa dimog'ini yorardi.

Keyin yomgʻirlar mavsumi boshlandi. Kecha-yu kunduz
izillab yog'ilgan yomg'ir yana oʻz iziga qaytgan daryodan


www.ziyouz.com kurubxonasi

qolgan quyqum qatlamlarini oqizib ketolmadi, shahar
vujudiga singib qolgan oʻlim hidini yuvishga ojizlik qildi.
Keyin qish keldi. Qor tushib, mash'um manzarani olam
koʻzidan yashirdi. Ketma-ket yetib kelgan boʻronlar yaydoq
shahar uzra yopilgan qor koʻrpasi ostida qolgan sanoqsiz
shahidlar ruhini yoʻqlagandek betinim uvilladi.

Keyin bahor keldi, yana chechaklar undi, yana odamsiz
shahar tomlarida, qop-qorayib yotgan qamishlar oralarida
lolaqizg“aldoqlar ochildi, yana dalalardan oqib tushgan
soʻ“qmoqlar-u yoʻllar chetida ajriqlar gilam yozdi, yana
quyosh nuridan tirilgan tollar yam-yashil novdalari shokila-shokila boʻlib osildi. Qobilon darvozasining oʻrni
boʻlgan Kultepa ustida bir nihol bosh koʻtardi. U nimjon
va himoyasiz qaddini dunyoga namoyish etar, quyoshga
qarab boʻy choʻza boshladi. Bu oʻsha Mahmud ismli kosib
yigit qoʻynidagi shaftoli danagi ichidagi yashirin daraxt
edi. Bu daraxt yuksalgani sayin hayot va abadiyat timsoli
sifatida oʻz qoshiga odamlarni chorlab turardi...

...

Abdulfath as-Samarqandiy shu ketishda vataniga qaytolmadi. U magʻribga qarab qochgan sayin, moʻgʻullar ham
yangi-yangi oʻlkalarni zabt etib siljib kelishardi. U
mag'ribga qochgan sayin vatan shuncha uzoqlashar, vatanga qaytish chorasiz umidga aylanib borardi. Bir paytlar
yuzlab tevalarga mol ortib, mamlakatma-mamlakat kezgan
omadli savdogar endi bor alamini ichiga yutgan, bor mulki
bir xurjunga sig'gan qochqinga aylangan edi. U
Nishopurda istiqomat qilganida Xorazmdan Iroqqacha
ogʻizma-ogʻiz koʻchib kelgan Gurganjning moʻgʻullar
tomonidan qanday olingani, Xumorteginning xiyonati,
Shayx Najmiddin Kubroning oʻlimi haqidagi hikoyani
eshitdi. Yana Samarqanddagi ota-onasi, bola-chaqasini
esladi, Xudodan ul mazlumlarga inoyat tilab oʻtindi.

Abulfath Bagʻdodga qarab yoʻl oldi, bu shahardayam u
uzoq turolmadi. Dushman shu yoqqa qarab kelayotganini
eshitib, u yerdan ham qochdi. Oxiri borib-borib Koʻnyo
shahriga yetdi. Shu yerda u Shayx Kubroning ulugʻ
shogirdlaridan Bahouddin Valad istiqomat qilishini eshitdi.
Bir necha kundan soʻng Abulfath “Sultonul ulamo” deb
muborak nom olgan shayx xonadoniga tashrif buyurib,
Xorazmning zabt etilgani va Shayx Najmiddin Kubroning
halokati haqida eshitganlarini hikoya qilib berdi. Sultonul


www.ziyouz.com kurubxonasi

ulamo uni diqqat bilan tinglarkan, har zamon yonida bosh
egib sukut saqlagan yigirma-yigirma bir yashar yigitchaga
zimdan qarab qoʻyar, koʻksini g'ijimlab, alam bilan bosh
chayqardi. Yigit uning oʻgʻli — Muhammad edi. Yigit
Abulfath hikoyasini churq etmay tinglardi. Faqat Najmiddin Kubroning qahramonona oʻlimi, Shayx barmoqlari
g'ijimlagan gʻanim kokili va bayrogʻi haqidagi tafsilotni
eshitarkan, boshini koʻtarib, otasiga qaradi, ammo indamadi. Bu lahza soʻz yigit qalbida tugʻyon urgan alam toʻfonini sigʻdirolmas, har qanday soʻz ortiqcha edi.

Abulfath hikoyasini tugatgach, oraga ogʻir sukunat
choʻkdi. Soʻng shayx Bahouddin ustozining ruhini yodlab,
uzoq tilovat qildi. Shundan keyin ham sukut buzilmadi.
Oxiri mavlono bosh egish bilan Abulfathga ketishga ijozat
berdi. Qochqin savdogar shayxga ta'zim qilgandan soʻng
Muhammadga nazar soldi. Keyin xayrlashdi. Kuzatishga
yolg'iz Muhammad chiqdi. Shom zulmati Ko'nyoni
chodirdek chulgʻab olgan edi. Abdulfath sukut hukmron
koʻcha-yu maydor.lardan oʻtib, shaharning Halqabagoʻsh
darvozasi yonidagi karvonsaroyga qaytdi.

Ammo Muhammad oʻsha kecha uxlolmadi. U mehmon
tufayli dastlab Samarqand haqida oʻyladi. Otasining
aytishicha, u mana shu koʻhna shaharda dunyoga kelgan,
ammo chillasi chiqar-chiqmas Balxga olib ketilgan ekan.
Onasining nasl-nasabi ham Samarqandning moʻtabar va
ma'rifatli xonadoniga ulanadi. Shu sababdan ham u
Samarqand haqidagi har qanday gapni jon qulogʻi bilan
eshitardi. U olis-olislarda qolgan shahar haqida koʻzlarini
yumib oʻylar ekan, tasavvurida yonayotgan kitoblar uyumini koʻrdi-yu, vujudi titrab ketdi.

Keyin u mehmonning Shayx Kubro haqida aytgan
gaplarini esladi. Muhammad keksa otasining ustozi
boʻlmish bu Shayx haqida koʻp eshitgan, Marvda yashagan
kezlaridayoq shu ulugʻ“ zot tarbiyasini olishni orzu qilgan
edi. Nahotki, movarounnahrlik savdogar soʻylagan hikoya
eshitgan hikoyalarining eng soʻnggisi boʻlsa?! Nahotki,
shunday boʻlsa?! Yoʻq, yo'q, aslo unday boʻlmaydi!
Kelajakda mavlono Jaloliddin Rumiy nomi bilan dunyoni
ma'rifat nuriga chulgʻagan bu yigitcha Shayx Kubroni hech
qachon unutmaydi. Umrining oxirlarida esa Shayxga
bagʻishlab hayajonli satrlarni bitadi:

Mo az on muhtashamonem, ki sog'ar girand.
Na az on muflisakon, ki buzi log'ʻar girand,


www.ziyouz.com kurubxonasi

Ba yake dast mai xolisi imon noʻshand,
Ba yake daste digar parchame kofir girand.

(Mazmuni:

Biz shunday ulug'ʻlardanmizki, gavhar tutamiz,
Oriq echki tutgan pastkash — muflis emasmiz,
Bir qo'limiz bilan imon qadahidan may ichsak,
Ikkinchi, qoʻlimiz bilan kofir yalovini tutamiz.)

Oradan ikki asrdan ziyod vaqt oʻtadi, buyuk donishmand podshoh Mirzo Ulugʻbek “Tarixi arba'i ulus” kitobida Shayxi Valitaroshning alamli tarixiga bir necha varaq
ajratib, Shayx vafotiga bagʻishlangan tarixni qayd etadi:
“Hazrati Shayxi buzurgvorning Xorazm qatli omidagi qatli
muborak turkiy yund yiliga muvofiq keladigan 618-hijriyda sodir boʻldi. Hazrati Shayxi Valitarosh Shayx
Najmiddin Kubro, Tangri uning ruhini muqaddas tutsin,
(vafotiga bitilgan) tarixda shunday deyiladi.

Nazm (mazmuni):

Murshidi a'zam Shayx Najmiddin Kubro Xudo amri
bilan Xorazm uchun boshini tikdi. Boshini topshirishda
qotil yaloviga yopishdi. Dini Haq iqlimining podshohi, ul
pir sarpanjasidan oʻn zabardast yigit yalovini koʻrib hayratda qolgan oqillar bu holni sharhladilar: Yalov uchini Shayx
tutib, ta'rix aytdiki, vafotim sanasi “Shohi shuhado”
(“Shahidlar shohi”)dir.

Jamei musulmonlar a'losiga Ollohi taolo rahmati
yogʻilsin”.

Oradan yana bir necha oʻn yilliklar oʻtgach, temuriylar
sulolasining soʻnggi qudratli vakillaridan biri va buyuk
shoir boʻlmish Husayn Boyqaro bir kuni turkiy she'riyat
sultoni Hazrat Mir Alisher Navoiyga qarata aytadikim:
“Agar men podshohlik ishlari ila shug'ullanishdan qoʻl tortishga jazm etsam, Shayx Najmiddin Kubro mozori
ostonasining joʻrubkashi (supuruvchisi) boʻlaman”.

Yana bir necha yillar o'tadi, temuriylar sulolasini tarix
sahnasidan tushirgan, ham she'r, ham jang san'atida
benazir Muhammad Shayboniyxon hazrati Shayx Kubro
oʻlimi tarixini shunday bitadi:

Oning tarixidur “Shohi shuhado"”,
Yana bir “alif” birla boʻlur ado.

1990—1992.


www.ziyouz.com kurubxonasi

MUNDARIJA

Ajdodlar yodi. .........................ss 3
Amir Temur oʻgʻlining oʻlimi haqida rivoyat... .... 5
Iskandar Maqduniy va sak cho'poni ............. 35
Osmonda quyosh yo'q edi... ................. 47
Navoiyarmoni ....................... ss 61
Xalq ichra boʻlginu Haq ichra bo'lgin. .. ..... .... 83
Bibixonim qissasi yoki tugamagan doston. ......... 97
Shayx Kubro tushlari ....................... 189

www.ziyouz.com kurubxonasi

XURSHID DAVRON
BIBIXONIM QISSASI

«Sharq» nashriyot-matbaa
aksiyadorlik kompaniyasi
Bosh tahririyati
Toshkent — 2006

Muharrir Q. Qayumov
Badiiy muharrir B. Bobojonov
Texnik muharrir R. Boboxonova
Sahifalovchi M. Atxamova
Musahhihlar: N. Oxunjonova, J. Toirova

Terishga berildi 25.10.2005. Bosishga ruxsat etildi 3.04.2006. Bichimi
B4x108' /v. Peterburg garniturasi. Ofset bosma. Shartli bosma tabog'i
19,3. Nashriyot-hisob tabog'i 19,5. Adadi 5000. Buyurtma Ne 1977. Bahosi
kelishilgan narxda.

«Sharq» nashriyot-matbaa aksiyadorlik kompaniyasi
bosmaxonasi, 700083, Toshkent shahri, Buyuk Turon, 41.

www.ziyouz.com kurubxonasi
