ERKIN A'ZAM

ERTAK BILAN
XAYRLASHUV

Qissalar va hikoyalar

УХТ,

“Oʻzbekiston milliy ensiklopediyasi”
Davlat ilmiy nashriyoti
Toshkent



84(50)6

A'zam Erkin.

A94 Ertak bilan xayrlashuv: qissalar va hikoyalar/Erkin A'zam. — T.: «Oʻzbekiston milliy ensiklopediyasi»
Davlat ilmiy nashriyoti, 2007. 200 b.

Mazkur to“plamga adibning asosan begʻubor bolalik, orzumand oʻsmirlik mavzuidagi qissa va hikoyalari jamlandi. Turli yillarda yozilgan bu asarlar hamon zoʻr zavq va maroq bilan oʻqilishiga shubha yoʻq.

BBK 84(5U)6

4702620201
358—2007
O “O`zbekiston milliy ensiklopediyasi”
ISBN 978-9943-07-033-2 Davlat ilmiy nashriyoti, 2007.



GAPNI O“ZIMDAN BOSHLASAM...

Rahmatli bibim “Asad oyida, ayni qovun pishig'ʻida tug'ilgansan ”, deb gapirardilar. Onamning eslashlaricha, poda qaytar
mahali dunyoga kelgan ekanman. Qarang, ilmda shuning ham
ahamiyati bor — kunning qay payti dunyoga kelishi keyinchalik
insonning fe'l-atvori, taqdiriga ta'sir etar emish. Bo'lsa bordir,
peshona. Qachon, qay mahal yoki qayerda tugʻilish odamzodning qo'lida emas. Lekin mening poda qaytar mahali tavallud
topganim aniq — buni meni dunyoga keltirgan odam aytgan.

Bu voqea 1950-yilning 10-avgust kuni Surxondaryo viloyatining Boysun tumanida sodir bo'lgan. Men bundan aslo pushaymon emasman: tugʻilgan sanamdan ham, ko'z ochgan joyimdan
ham. Dunyoning Toshkent yoki, deylik, Parij degan manzillarida
tug'ilmoqni havas qilmaganman, buning iloji ham yo'q...

Men go'daklik chog'imda otam Termizdagi pedtexnikumni
bitirib, maktabda muallim bolganlar. Esimni tanigach, ba'zilar
u kishiga “domla, domla” deb murojaat qilganida, dastlab taajJublanganim shundan. Chunki otam keyinchalik Toshkentda o'qib,
tuman miqyosidagi katta-kichik lavozimlarda xizmat qildilar.
Boysunning boobro“ odamlaridan hisoblanib, keksalikda o'zlari
oqsoqollik qilgan yirik bir mahalla hozir u kishining nomi bilan
yuritiladi.

Asli muallimlikdan chiqqan emasmi, otam kitobga rosa o'ch
edilar. Turli xo'jalik va qurilish tashkilotlarida ishlagan kezlarida ham kitobxonlikni kanda qilmagan, ishdan kech qaytib, yana
tungi soat bir-ikkilargacha, qo'llarida qalam, mutolaa bilan
mashg'ul bo'lar edilar. Buni ta'kidlashimning sababi — odatda
bunday sohalarga daxldor ko'pchilik, ayniqsa, rahbarlik lavozimlariga o'tgach, kitob-pitobni unutib yuboradi.

Biz, o'n bir farzand, ana shunday muhitda tarbiya topganmiz. O'zim kitobxonlikni boshlaganimda, oilaviy kutubxonamiz


4

 

da “Xamsa ”dan tortib “Tom Soyerning boshidan kechirganlari "gacha bor edi. Ta'bir joiz ko'rilsa, xonadondagi ma'rifiy
musobaqa tufayli, aka-uka va opa-singillar bari maktabda ham,
oliy o'quv yurtlarida ham doim peshqadamlar qatorida bo'ldi.

Onamiz maktab ko'rmagan, lekin ko'p dono ayol. Maqolmatalsiz gapirmaydilar. Bularning aksariyatini o`zlari
to`'qiganlariga shubham yo'q. “Mening akademik enam”, deb
hazillashib qo'yaman gohida. Kattakon ro'zg'orning asosiy tashvishi, “musofir o'g'illar” — bizni har soat duo qilish, alqashdan
tortib, bir karvon nevara-chevaraning erkalig-u injiqliklari halihamon kampir onamizning zimmasida.

Men maktabda yaxshi o'qiganman. Hamma fandan ilg'or
bo'lishga intilardim. Ammo olgudek ta'sirchan, xayolparast ham
xiyla aks — qaysar edim. O'zimcha zo'r adolatparast edim. Kitob-u kitobxonlikdan boshqa mashg'ulotlardan qochganim rost.

Garchi, taxminan to'rtinchi-beshinchi sinflardan she'r-u hikoya
yoza boshlagan, shu niyat ko'ngilga qattiq o'rnashgan bo`lsa-da,
xayolimda uchuvchi ham bolib ko'rdim, tog'-u tosh kezadigan
geologlikka ham qiziqib yurdim. Qani, ham yozuvchi bo'lsam-u
ham uchuvchi-yu geolog bolsam! Bolalik orzulari-da. Musiqayu
drama san'atiga ham ishtiyoqim zo'r edi. O'rgamchik dramalar
yozib, maktab sahnasida namoyish etganlarim esimda. O'jarligimdanmi, ko'p pand ham eganman.

O'qiymiz deb Toshkentga keldik: Usmon Azim, Muhammad
Rahmon, Nodir Normat va men. Saraton, to'rtovimizning ham
sochimiz tap-taqir qirilgan, universitet oldidagi maysazor xiyobonda uzala tushib, kirish imtihonlariga tayyorlanamiz. To'rtovimiz
ham matbuotda uncha-muncha ko'rinib qolganmiz, shoirlikka
da'vogarmiz, “shoirlik ”ka kirmoqchimiz. Usmon ikkalamiz
Beshog'ochdagi ijara uyimizdan shu yergacha qo'l ushlashib kelamiz: tramvay-pramvayga chiqsak, boshqa yoqqa opqochib ketishi
mumkin! Yoʻlni durust bilmaymiz-da.

Universitetda o'qigan yillarim men ko'pchilikka aralashavermasdim. Bir yoqlarda ijarada turar, o'zim bilan o'zim, tun-u kun
qissa va hikoya mashq qilar, ammo xuddi nozik bir sirim fosh
bo'lib qoladigandek, ularni hech kimga ko'rsatmas edim.



5

 

1972-yili jurnalistika fakultetini bitirib, respublika radiosida
ishlay boshladim. Avval ozroq muddat “Vatandosh” tahririyatida
diktorlik qildim, keyin adabiy-dramatik eshittirishlar bo'limida
muharrir bo'ldim. Bu tahririyatda adabiy hayot rosa qizgʻin edi,
yozilgan har bir yangi she'r yo hikoya dastlab shu yerga kelardi.

1974-yili biryo'la ikki jurnalda — “Guliston” va “Sharq
yulduzi "da turkum hikoyalarim e'lon qilindi. O'sha davrlarda
bu hol katta gap edi. Birdan yozuvchi bo'ldim-qoldim. Tahririyatlar mendan hikoya so'ragan, nashriyotlar kitobimni chiqarishga ishqiboz!

Mashhur “Guliston ”da chiqqan “Shahardan odam keldi”
hikoyam sababmi, meni jurnalga ishga oldilar. Bu ham hazilakam
gap emas edi. Unutilmas ustoz Asqad Muxtor panohida besh yil
shu dargohda ishladim, uncha-muncha narsaga aqlim yetadigan
bolib qoldi.

Bu orada — 1977-yili “Chiroqlar o'chmagan kecha” nomli
ilk hikoyalar to'plamim nashr etildi. Shu yil yozilgan “Otoyining
tug'ilgan yili ” degan qissam keyinroq “Guliston ”da bosilib, bozorim yanada chaqqon bo'lib ketdi. Shu nomdagi kitobim uchun
(1981-yil) yoshlar mukofotining sovrindori ham bo`ldim.

1981-yili “Yoshlik” jurnali tashkil etilib, bir necha yil unda
nasr bo'limini boshqardim. Undan keyin G'afur G'ulom nomidagi nashriyotda kattakon bir tahririyatga mudir bo'lib o'tib, yetti
yil shu yerda yurdim. Muharrirlikdan ortib, uncha-muncha kitob
ham yozdim: “Olam yam-yashil”, “Javob”, “Bayramdan boshqa
kunlar”, “Pakananing oshiq ko'ngli”, “Mir v svetax” (rus tilida)
va hokazo. Ko'p narsalarim chet tillarga tarjima qilindi, ayrimlari (hammualliflikda) kitob sifatida nashr etildi. Chunonchi, 1991yili chex tilida chiqqan “Shayxlar va jononlar” kitobimizni uch
sherikdan hech birimiz ko'rmagan bo`lsak kerak...

1992-yilda O'zbekiston Milliy axborot mahkamasiga ishga
tayinlandim. Bu yerda ko'p narsani yangilash, yangi zamon talabiga moslash zarur edi. Shunga ham ulushim qo`shildi shekilli.

1994-yildan buyon “Tafakkur” jurnaliga bosh muharrirman.
Jurnalni tashkil etishdan tortib, uni yo'lga qo'yishgacha ko'p
mehnat, ko'p vaqt sarf bo'ldi. Ammo bu sa'y-harakatlar bekor



6

 

ketmadi — “Tafakkur” matbuot olamida o'z o'rnini topdi. Jurnalda o'tgan umrimdan pushaymon emasman, xijolat ham emasman.

Keyingi yillarda kino san'atiga qiziqib, shu soha ijodkorlari
bilan hamkorlikda bir necha ssenariy yozdim. Ba'zilari ekranga
ham ko'chdi. Bu boradagi ishlarni yana davom ettirish niyatim
bor.

2001-yilda, uzoq tanaffusdan so'ng, biryo'la ikki kitobim nashr
etildi: “Pakananing oshiq ko'ngli” va “Kechikayotgan odam”.

Ushbu bitiklar tarjimayi hol emas, shunchaki yo l-yo'lakay
qaydlar, siyrak chizgilar, xolos. Tarjimayi hol — rasmiy hujjat.
Unda ko`pincha raqamlar ustunlik qiladi. Yozuvchining chinakam
tarjimayi holi esa uning asarlarida aks etadi. U qisman yozilgan,
nasib etsa, yana davomi bo'lar.

Muallif



 

SHAYTONCHALAR KO`CHASI

—...Eh-he, bir rastalar boʻlardiki, qator-qator! Osmonga yetadigan u teraklar-u togʻday-togʻday u chinorlarni ayting! Gʻoʻlloqdan
oʻtin orqalab kelar edik, piyoda. Gʻ“oʻlloqdan-a! Ajoyib zamonlar
ekan...

Bolta front

Koʻchamiz torgina edi: Unda Shoimdan boʻlak hech qaysimiz velosipedni iziga burib ololmasdik — na men, na Tillo.

Koʻchamiz sershovqin edi: har dam, har daqiqa yashin
chaqnagandek, u yerda biron bir antiqa yangilik-tasodif sodir
boʻlib turardi.

Koʻchamiz hozir ham tor, burungidek: muyulishda bizning
uyimiz, ro“parada Shoimlarniki, ikki devorni tutashtirgan
adoqdagi qoʻsh qanotli archa darvoza — Tillolarniki.

Koʻchamiz sershovqin edi...

Koʻcha boshidan pedalni uch-toʻrt marta shiddat bilan aylantirib, velosipedni oʻz holiga qoʻysangiz kifoya — qoʻsh qanotli archa darvozaga borib uriladi... Velosiped bir qarich tuprogʻi
koʻpchib yotgan koʻcha sahnida qator-qator jajji jo`yakchalar
ochgan; unda-bunda gʻildirak tiyg“ongan, suringan joylar, daraxtga otilgan turli-tuman tosh-u kesak, yongʻoqning yerga tushib,
oʻz zarbidan archilib ketgan yashil qobiqlari... Devor osha
koʻchaga egilib turgan paxtaseblarning uch-uchlarida besanoq
hujumlardan omon qolib, merganlarni entiktirgan yakkamdukkam olmalar xira oqarib koʻzga chalinadi.

...Sarhovuz tomondan oʻqdek uchib kelgan bola orqa-oldiga
qaramay oʻzini darvozaga uradi, lippasidagi yongʻoqlar yoʻlda
sochilib, tuproqqa botib-botib qoladi. U jonholatda darvozani
zanjirlab, tirqishidan hozir boshlanajak manzara — mojaroni
dilgir kutib turadi. Zum oʻtmay oyoqyalang, yoqavayron, burni qonagan oʻgʻlini yetaklagan ona koʻrinadi; u darvozani musht


8 Ertak bilan xayrlashuv

 

lay-mushtlay ayyuhannos soladi, koʻchani boshiga koʻtarib
qargʻanadi. Alamzada oʻgʻil esa... tuproqqa qorishib yotgan
yongʻoqlarni apil-tapil terib lippasiga uradi-da, bir lahza onasining avzoyiga hayron anqayib turadi, soʻng uning qoʻlidan
yulqinib chiqadi-yu tirjaygancha, burnini torta-torta sarhovuz
tomon yugurib ketadi.

...Muyulishdagi simyogʻoch uchiga oʻrnatilgan qalpoqli chiroq kunda sinib yerga tushadi, kunda Nor amaki ishxonasidan
choʻntagiga bittadan lampochka solib keladi. U, koʻziga koʻringan
churvaqani tirqiratib quvgach, oyogʻida o“roqsimon taqa, belida
enli kamar, zanjirlarini shaqirlatib, simyogʻochga tirmashadi.

...Har oqshom ayni bir mahalda — poda qaytishidan sal
oldin tor koʻchada hassasini podachiga oʻxshab yelkasiga qoʻygan,
boshini kashtali qiyiq bilan tangʻigan, egnida kenja oʻgʻli harbiydan kiyib qaytgan nimdosh gimnastorka — Bolta front paydo boʻladi. U darvozalarga bir-bir bosh suqib, arz-dodini toʻkadi:
“Kecha ogʻilxonamning mo`risini agʻ“anatib ketishibdi”; “Hovlimning yuzi toshga toʻlib ketdi, birodar! Soʻrasa, yoʻq dermidim? Shuncha olma yer bilan bitta boʻlib yotibdi endi. Bozorga
opchiqsang — uch pulga qimmat, molga bersang — ogʻrinib
yeydi. Qanday zamon boʻldi bu, a?”; “Usta Qahhor kelsa aytib
qoʻying-a, kelin, bolaga bunday adab bermaydilar. Koʻrsam,
oʻzim bir yaxshilab gaplashaman”...

Derazasi Shoimlarning hovlisiga ochiladigan boloxonamdan archa darvozaga qarasam, Tillo koʻz oldimga keladi. U —
sochini jayraning sixidek tikkaytirib taragan, yengi shimariq oq
koʻylak, raxi qiyshiq shimda; juftlab oldinga choʻzilgan tulkitumshuq lablarida, uchi sargʻish kipriklari orasida pinhona bir quvlik — moped oʻtirgʻichiga tirsaklab turibdi.

Roʻparadagi tomiga poxol gʻ“aramlangan darvozaxona, ипdan imoratga qarab tortilgan tok soʻrisi, tomorqaning koʻcha
devoriga yondosh qator oʻsgan, kechga yaqin ayniqsa, koʻproq
shovullaguvchi baland teraklar Shoimni esga soladi. U teraklariga oʻxshaydi: shularday daroz, shularday kuyinchak... Yuzida
nochor laqmalik, goʻllik aksi, lablari chetida — gap uqtirish
maqsadidami, zoʻrma-zoʻraki ishonch, keyin... dumaloq
koʻzlarining tub-tubida Tillo ikkimizgina koʻra oladigan, tushuna
oladigan bir alam uchquni. Soʻng yana — tepasi chapanicha



Shaytonchalar ko'chasi 9

 

orqaga sirib qoʻyilgan quroqi qalpoq, uning girdidan koʻpirib
chiqqan sochlar...

Teraklari hamon bir paytlardagidek kechga yaqin ayniqsa,
qattiqroq shovullaydi, Shoim hamon ularga oʻxshaydi, faqat u
endi battar ingichka tortib, novchalikda teraklardan ham oʻzay
deb qolgan...

Ana oʻzi, derazam tagida tirsaklarini tizzasiga tiragan koʻyi
choʻnqaygancha tamaki tutatib oʻtiribdi. Egnida korjoma — ishdan kelyapti. Yengi shimarilgan bilaklariga qorakuya surkagandek, tizzasi oqarib toʻzigan “jinsi” shimining pochalarida malla
dogʻ-dug“ʻ. Xol bosgan, habashsimon qora ushoq yuziga ham
qarab boʻlmaydi.

Nariroqda, koʻcha boshida bashang bir bola turibdi. Koʻzi
bizning darvozada. Bir yonga taralgan sochlari yaltiraydi, chap
qoʻlini beliga tiragan. Devorga yonboshlatmoqchi boʻlgan velosipedining orqa gʻildiragi erinibgina aylanadi. Farhodning oʻrtogʻi.
Kutyapti.

— Ha, qori aka, yana mullalikmi? — Meni koʻrgan Shoim
quvnoq tortib oʻrnidan turadi. — Derazangni shuncha chertaman — sado chiqsa-chi! Berilib ketibdilar-da, ke qoʻy, diqqatlarini buzmayin endi deb, keyin Farhoddan aytib yubordim.

— Ha, shunday bir oz...

— O`zi toʻrt-besh kunlik kanikulga kepti-yu, tagʻin kitobga
yopishib olganini! Yo, o“qishning oʻrniga u yoqda, a?.. Rostini
aytsam...

— Rostini ayt, rostini ayt, — deya Tilloga oʻxshab uning
jig'iga tegmoqchi boʻlaman.

— Ha-a, choʻrt, bizdi ustimizdan kulyapsan-da endi, a?
Mayli, mayli. Biz oʻzi gapga usta emasmiz, shopir-da, shopir.
Xoʻ-oʻsh, dalniy reysdan kelyapman... — U sigaretini tovonida
ezgʻilab, derazaga yaqin keladi. — Gap munday: oqshom uyga
oʻtsang. Tillogayam aytdim. Eski ulfatlar. Koʻk choy, qittak-qittak deganday, oʻtgan-ketgandan gurunglashi-ib picha... A,
xoʻpmi? Rostini aytsam, sen bilan...

— Boʻpti-boʻpti.

— Boʻpti deb, tagʻin kitobga shoʻngʻib... Bizning oʻtirish
ham bir kitob. Qiziqroq gap chiqib qolsa, yozarsan balki. Rayon gazetasida oʻzim chiqartirib beraman. Muxbiri ogaynim



10 Ertak bilan xayrlashuv

 

boʻladi. Sayrobdan ikki marta kabinaga mindirib kelganman...
Znachit, a?.. — Shoim pastak darchani tepib, hovlisiga kirib
ketadi.

— Hoʻ` aka, Farhodni chaqirib yuboring, bir gapim bor
edi, — deya iltimos qiladi gapimiz tugashini kutib turgan koʻcha
boshidagi bola.

Ayvonda onam javrayapti. Meni koʻrib u nolishga oʻtadi:

— Buningni qara, Amirjon, bozorga chiqib ke, desam,
koʻchaga — yugur-yugur sanqishga ketyapti. Kunda shu ahvol.
Qayoqdan ham shu baloga yoʻliqqur valasapedni olib berdi otang!
Qoʻy ogʻzidan choʻp olmas, tuppa-tuzuk bola edi — jin urdiqoʻydi.

Tut tagida velosipediga suyanib turgan Farhodga qarayman.
U mendan hamiyat kutib, iltijoli boqadi.

— Akang sendayligida...

— Qani-qani, ena, qandoq ekanmiz? — deya kulgimni tiyib shoʻx pichirlayman... Soʻng masalani teng ajrim qilaman: —
Bozor ham boʻladi, oʻyin ham. A, Farhodjon?

— Bir-biringdi tilingni bilasan-a, shaytonlar! — deya suyib
poʻpisa qiladi onam. — Oʻzing ham bolaligingda shunaqa oʻjar
eding. Suv opkeb ber deb javrab yotardim...

Farhodga qarayman-u kitobning eng qiziq joyiga yetganda
ayvondan onamning javrashlari eshitilib ketgandek boʻladi.

Hushtak tovushi keladi — Farhod velosipedini sudrab darvoza tomon yuradi.

... — Sanobar kelgan ekan... — deydi Tillo eshikdan kirarkan, hayallaganini izohlab.

Shoim betoqatroq boʻlganini sezaman. Xuddi kelishilgandek, oraga bir nafas noqulay jimlik cho`kadi.

— Mana shunday yigʻilishmaganimizgayam ancha boʻptiya, uch yilmi, toʻrt yil, — deydi nihoyat mezbonligiga borib
Shoim. — Birimiz boʻlsak, birimiz... Men armiyaga ketdim, sen
oʻqishga. Keyin Tillo ketdi armiyaga...

— Xullas, uch ogʻayni botirlar toʻrt yil deganda arang
uchrashdilar!

— Endi-i, sen shoir-da, taraf yoʻq, gapga ustasan. Biz, rostini aytsam...

“Rostini aytish” maqsadida Shoim uzoq chaynaladi: uch
ulfat bunday yigʻilishib oʻtirolmaganimiz sabablarini qaytadan



Shaytonchalar ko'chasi 11

 

tahlil qilishga tushadi; kelganiga aniq necha oy boʻlganini takror-takror soʻrab, Tilloning ensasini qotiradi; soʻng oʻzining
moyga belanib arava tortib yurganidan gapiradi, o“qimaganiga
afsus yeydi, o“qiganida, ehtimol, menga oʻxshab “kanikul”larga
kelardi, shoir boʻlarmidi-yey, attang-attang, bilmagan ekanda, oʻshanda. Mana endi, rostini aytsa... U tagʻin gapga
noʻnoqligidan nolishga oʻtib ketadi. “Rostini ayt, rostini ayt,
bir martagina eshitaylik”, deya Tillo luqma tashlab gʻashiga tegadi. Shoim oʻqimay toʻgʻri qilganini, o“qiganida ham baribir
undan hech balo chiqmasligini, chunki miyasi yoʻqligini aytadi. Kulishamiz. Shoimning oʻzi ham nochor qoʻshiladi. Soʻng
Tillo mendan yaxshisi Toshkentdagi yangiliklardan gapirishni
soʻraydi. “Nimasini gapiray — Toshkent obod, goʻzal”. Qisqa
qilganimdan ranjib u, kimlarningdir Toshkent haqidagi taassurotlari bilan gapga aralashishni koʻzlab turgan Shoimga: “Quy
endi anoviningni!” deydi. Shoim quyadi...

Shoim quyadi, ammo uzoq koʻrishmaganimizdanmi, gurung baribir ilimaydi — gaplar bir-biriga qovushmaydi.

Ayvonda Shoimning onasi kimnidir qargʻayapti:

— Yana qaysi eshoni shahid tortmoqchi seni, qorang
oʻchgur? Beri ke deyman!..

— Ziyodullani urishyaptilar, — deydi Shoim kulib. — Juda
shoʻx-da, azamat. Gapga kirmaydi sira.

Onasi “shoʻx azamat”ni qo`ltig`idan sudragancha, orqasiga
shapatilay-shapatilay zinapoya tagiga olib keladi.

— Shoimjon, bu juvonmargdi adabini oʻzing bermasang...
Oʻtgayam bormadi. Qiz holida Mukar ketdi. Endi boʻlsa, dars
qilishdi o`rniga — “Pul bering, kinoga boraman”, emish! He,
senday kinoga boradigandi!.. Oʻqishi oʻzi... Muallimlari dod deydi.
Tunov kungi ota-onalar majlisida yer yorilmadiki, kirib ketsam buning kasridan!

“Kinoshinavanda” qoʻrqa-pisa yer ostidan akasiga moʻ`ltirab
turibdi. Ust-boshi tuproq.

— Sho`x, shoʻx, — deydi chiqib ukasining “adabini berib”
kelgan Shoim.

— O`zing goʻr edingmi! Akasining ukasi-da, — deydi Tillo
piqirlab. — Sakkizniyam eplayolmay...



12 Ertak bilan xayrlashuv

 

— E, meni qoʻy endi, miyam ishlamas edi. Ammo-lekin
biz... boshqacha edik, boshqacha! Nima deding, Amir? Bularchi? Toʻp tepgani tepgan. Ertadan oqshomgacha. Kechqurun
— kino. Tamom! Biz... Esingdami, anovi oliftaning qanday adabini berganim...

Gurung oʻz-oʻzidan ulanib ketadi.

Shoim azaldan ham birovning adabini berishga usta edi.

Kechki payt. Koʻchada haligina oʻtgan podaning changi. Shoim
ikkovimiz muyulishdagi supachada Bolta frontdan urush xotiralarini tinglab oʻtirardik. Shoshilib allanechuk xoʻ“mraygan Til10 kelib qoldi. Shoimni chetga imlab, qoʻliga buklogʻliq qogʻoz
tutqazdi. Shoim qogʻozga tikildi-tikildi — durust o“qiy olmadi
shekilli, meni chaqirib, “Oʻqi-chi buni”, dedi.

Maktub Sanobar opaga atalgan boʻlib, unda “Kechqurun
chorbogʻning orqasida, simyogʻoch tagida kutaman” degan
mazmundagi gap bor edi.

Shoim ajablangan kabi oldin ogʻzi ochilib turdi, soʻng
koʻzlari ola-kula aylanib, suyaklari bo`rtgan ushoq basharasi
g“azabnok tusga kirdi.

— Kim berdi buni senga? — U lovullab qogʻozni parchaburush qilib tashladi.

— Anovi... “tap-tapxona”ning yonidagi Samad cho`loqdi
oʻgʻli, — dedi Tillo yerga boqqancha tutilinqirab.

— E-e, Salim oliftami? Tumshugʻini ezib qo`yaman! Qani
oʻzi?

— Ketdi, apangga berib qoʻy, deb.

— Kalla! Olaberibsan-da senam? Xat-pati bilan jag`iga solmaysanmi!

— Mopedga yangi fara beraman degan edi...

— Ahmoq!

Shoim turgan joyidan yulqingandek, shaxt bilan koʻcha
boshiga qarab otildi. Orqasidan chopdik. Yoʻlning yarmida Tillo
negadir taqqa turib qoldi. Men ham toʻxtadim.

Shoim bamisoli uchib borarkan: “Ho`-oʻ, olifta-a, toʻxtaa, senda gapim bo-or”, deb hayqirardi. Kinoxonaga yaqinlashib
qolgan Salim ortiga qayrilib, Shoimni koʻrdi. Toʻxtadi.

Salimga oʻxshash — oq koʻylak, hafsala bilan dazmollangan
qora shim kiyib, sochini yaltiratib taragan oʻspirin bolalar



Shaytonchalar ko'chasi 13

 

koʻchamizda oʻrmak qoʻyganday, oqshomlari ayniqsa koʻp qatnab qolishardi. Aksariyati kinoxonaning naryogʻidagi internatdan boʻlgan bu toifa bolalarga qarab Shoim mushtini tugar,
tishlarini g'ijirlatib: “Bilama-an bularni, Sano uchun keladi.
Birovining jagʻini ezishim bor-a bir kun”, der edi. Salim
shoʻrlikning jagʻi eziladigan boʻldi endi.

Shoim borasolib uning boʻgʻzidan oldi. Koʻz soqqalari
oʻynoqlab ketib, tovonlari yerdan uzilgan Salim, betartib qoʻl
siltagancha, boshini sarak-sarak qilib, boʻynini changaldan
boʻshatishga urinardi. Shoim biz tomonni koʻrsatib nimadir dedi
va bir qadamcha chekindi-yu, bexos uning gardaniga qulochkashlab tushirdi. Tasir-tusir boshlandi. Shoim qattiq-qattiq
soʻ“kinar, yuz-ko“zi demay raqibiga musht solar edi. Ustma-ust
tushayotgan zarblardan oʻzini yoʻqotib qoʻygan Salim endi gandiraklagancha ikki bukilib qolgan edi.

Tillo ikkalamiz zavqdan yer tepib, chapak chalardik. Yonimizga Sanobar opa kelganini payqamabmiz ham. Hovuzga boryapti, qoʻlida satil.

— Shoim emasmi anovi? — deb soʻradi u.

— Shoim, — deya javob qildi Tillo jang maydonidan koʻz
uzmay.

— Iye, Samadovni uryaptimi?! Ahmoq! E Shoim, Sho-im...

Bu paytda raqibi changalidan zoʻrgʻa qutulgan Samadov
orqasiga qaray-qaray musht koʻrsatgancha kinoxona tomon qochib
borardi. “Yana koʻrsam shu koʻchada, oyogʻingni urib sindiraman!” deb baqirdi Shoim va boshini eggancha gʻolibona odimlab
iziga qaytdi.

— Ey Shoim, nega urding uni? — dedi Sanobar chimirilib.
Samadovga achinyaptimi?! — Ahmoq! — U satilini achchiq
siltab, hovuzga joʻnadi.

Shoim unga qayrilib ham qaramadi — negadir xoʻrsiniqli
ovozda Tilloga: “Ahmoq, latta!” dedi-da, pastak darchasini bir
tepib, uyiga kirib ketdi.

Qiziq, Sanobar opa Shoimni “ahmoq” dedi, Shoim — Tilloni.

Ahmoq kim?

...— Rostini aytsam, — deya gap boshlaydi Shoim kulimsiragancha xotiralarga shoʻng£ib.



14 Ertak bilan xayrlashuv

 

— Rostingni qoʻy, — deydi Tillo, — baribir aytmaysan.
Yaxshisi, haligi, nimaydi... ha, beda, echki, boʻrimi haqida
topishmogʻing boʻlardi-ku, oʻshani eshitaylik. Biz hozirgacha
javobini topolmaymiz.

Baravariga kulib yuboramiz.

— Topolmaysizlar ham-da! — deydi choʻziq qiqirlab Shoim.
— Rostdan ham oʻsha oʻtirishlarimiz qayoqqa ketdi-ya, bolalar? Tillo, sizlarnikida. Qandoq oʻtirardik! Esingdami, a, Amir?

...Nor amaki “tap-tapxona” — elektrostansiyada ishlaydi.
U tungi navbatchilikda qolgan kechalari Bolta frontning adoqsiz rivoyat-u hikoyatlarini eshitib, qorongʻi tushishi bilan
Tillolarnikiga yigʻilamiz. (Tillo va opasi Sanobar oʻqish vajidan
amakilarinikida turishadi; ota-onalari qishda qishlovga, yozda
toqqa koʻchib yuruvchi chorvador.)

Shoim aksariyat yig'inimizga kechikib, ammo qoʻli rulga
tekkanidan shod, yer-u koʻkka sigʻmay keladi. (U sakkizinchini
bitirolmay, maktabni tashlab shofyorlikka kirgan.)

— Yanga-a! — deya quvnoq hayqiradi dali-gʻ“uli Shoim Nor
amakining xotiniga rahrovdanoq. — Mana, biz ham keldik sizlarni Bolta frontning Olaparidan qoʻriqlashga. Choy-poyning
taraddudini koʻring qani.

— Keling, keling. Lekin bizni qoʻriqlashga emasdir-ov, gulni
bahona qilib... a, Shoimjon? — deydi o“smoqchilab quv yanga.

Shoim chakkasini qashigancha, qizaringan yuzini chetga
burib, koʻz ostidan ayvon oxiridagi ochiq derazaga bildirmay
bir qarab oladi. Soʻng choʻntagidan moyga belangan, titilgan
qartani chiqarib oʻrtaga tashlaydi. Nomiga, baribir o'ynamaymiz:
men bilmayman, Tillo “ahmoq” boʻlib, Shoimning shilqim
kulgusiga qolishdan bezor.

Oʻrikka ilingan elektr chirogʻi yorugʻida supada chordana
quramiz.

Soʻz Shoimga! U bugun har yoqdan qulogʻiga chalingan
shov-shuvlarni aytib, avval hammani vahimaga soladi. Keyin,
Bolta frontdan oʻzimiz ham takror-takror eshitaverib zerikkan
urush lavhalarini xuddi shaxsan ishtirok etganday komil ishonch
bilan hikoya qilishga tushadi.

— Og'zing tinmas ekan-da, — deya ensasi qotib esnaydi
Tillo. — Shu gapni u kechayam aytib eding.



Shaytonchalar ko'chasi 15

 

— Gapga toʻn kiygizasiz-a lekin, Shoimjon, — deydi bir
chetda ish tikib oʻtirgan yanga. Soʻng bizga yuzlanib, tamomila
jiddiy ohangda uqtiradi: — Ogʻzi charchamaydigan odam kerak
buncha vaysashga. Shoimjon bir nimani biladilarki, gapiradilar-da. Rahmat sizga, Shoimjon-a, gapirabering!

— E-e, yanga, — deya, “nimkosa”ni fahmlamay, tanobi
qochib iljayadi Shoim.

— Sizlarning ham hunarlaringni koʻraylik, qani, shunchalik ezmalay olasizlarmi? — degancha o`yib-oʻyib davom etadi
yanga. — Birovlaring kitobdagi yolgʻ“on-yashiqdan boshqasini
bilmaysizlar; birovlaring Majnun boʻlib, magazinchining qiziga...
oti nimaydi — kelinimizning ham otini unutibmiz — ha, Lolaxonga erta-yu kech “oʻldim-kuydim, yondim-tutadim”, deb
xat yozasizlar...

Bu gap Tilloning qovogʻiga goʻyo tosh osadi.

— Aytaman deb esimdan chiqibdi, Tillojon, togʻda edingiz, kecha keluvdi, kitobmi kerak ekan... — Yanga endi bu yogʻini
yumshatadi.

— Qachon? Qanaqa kitob? — deya talmovsirab soʻroqqa tushadi Tillo.

— Qatiga xat solib qoʻygan kitobingiz boʻlsa kerak-da...

— Majnun, ha, Majnun! Yashasin! Do-od! — deya qiyqirib
yuboradi Shoim. Soʻng, xuddi sevib-sevilgan, koʻpni koʻrib koʻzi
pishgan bilarmonlar kabi, oʻgit mazmunida: — Yoshlikda
boʻladi, Tillojon, g'am yema, oʻzim bor, — deydi.

Tillo, tomdan tarasha tushgandek, butkul boshqa yoqdan
keladi:

— Anovi topishmogʻing qanaqa edi, Shoim? — deb soʻraydi
— gapni burmoqchi. Bu qitmirlikni anglamagan laqma Shoim
“topishmoq” soʻzini eshitgach yayrab, jonlanib ketadi.

U shofyorlikdagi hangamago”`y ustozidan uch-toʻrtta g“alatigʻalati chiston oʻrgangan, shuni duch kelgan davrada oʻrtaga
tashlab, suhbatdoshlarini mot qilmoqchi boʻladi.

Shoim kaftini tizzalari koʻziga qoʻyib, savlat bilan oʻtirib
oladi-da, jahonshumul bir gapni aytmoqchidek, hammani oʻziga
qaratgancha salmoqlab boshlaydi:

— Daryo bo`yida bir bogʻ beda, bitta echki va bir boʻri.
Shularni narigi qirgʻoqqa oʻtkazish kerak. Bus-butun, beziyon!



16 Ertak bilan xayrlashuv

 

Qayiq boʻlsa kichkina, barini birdan olib oʻtishning iloji yoʻq.
Znachit — bittalab. Lekin, boʻrini oldin olib ketsak, echki bedani yeb qoʻyadi, bedani oʻtkazsak, boʻri — echkini... Qani,
topinglar-chi!

Oʻyga tolamiz.

— Sen bilasan, Amir, — deydi Shoim menga, — kallang
zoʻr ishlaydi, koʻp kitob oʻ“qigansan. Qani, Tilloboy, him!

— Avval echkini oʻtkazsak-chi? — deydi bosh qashib oʻtirgan
Tilloboy, koʻzlari chaqnab.

— Xoʻsh-e, keyin bedani yoki boʻrini oʻtkazib koʻring-chi!..
Do-od! — Shoim battar avj qiladi. — Ana, yanga, koʻrdingizmi
bularingizni! Attang, attang, adabiyotdan miyam yoʻq edi-da
maktabda, boʻlmasam-ku algebradan zoʻr edim-a! Bir kuni,
rostini aytsam...

— Go'ʻr eding, goʻr eding! — Ayvon oxiridagi derazada
imtihonga tayyorlanib oʻtirgan Sanobar opaning boshi koʻrinadi.
Zum oʻtmay u zarda bilan uydan otilib chiqadi. — Tayyorlangani qoʻyasizlarmi, yoʻqmi?! Men nima gap, nima shovqin desam, lofchi kelgan ekanlar-da. Aha-a, “algebradan zoʻr edim”
dedimi shu? Zoʻr emish! Ey bolalar, kelib-kelib shuning gapiga
ishonib oʻtiribsizlarmi? Bu qip-qizil yolg“onchi-ku — toʻqson
toʻqqiz prosent gapi lof! Sen, Shoim, bularga yaxshisi, “Taras
Bulba”ning avtorini bilmay qolganingni aytib ber!..

— Aftini men qayoqdan bilay, shunday bir kitobdir-da, —
deya yerga qarab toʻngʻillaydi Shoim.

— Afti emas, xomkalla, avtorini! Av-tor!

— Yanga, Nor akamning “Belomor”laridan bormi?.. —
Shoim oʻrnidan vazmin qoʻzgʻaladi.

Sanobar opa qoʻllarini beliga qo`ygancha hujumda davom
etadi:

— Tagʻin bu kishi papiros chekarmishlar, fi!..

— Iya, Shoimjon, oʻtiring, — deydi yanga Sanobar opaga
bir nazar tashlab olib. Sanobar opa chimirilgan labini burib
darvozaga ishora qiladi: “ketsin”.

— Yotish kerak, ertaga dalniy reys bor... — Shoim, kallasi
xam, darvozaxona tomon yuradi.

— Shu ishingiz yaxshi emas-da, qizgina, — deydi yanga
oʻpkalab. — Yigit boyoqishning sazasini oʻldirib...



Shaytonchalar ko'chasi 17

 

— Fi, yigit emish! Aft bilan avtorning farqini bilmaydiyu...

— Ha, uni bilmasayam... — Yanga gapini yutganicha qoladi,
Sanobar opa muqom qilib xonasiga kirib ketadi. U yerda “aft”
bilan “avtor”ning farqini oʻrgansa kerak. Yana nimalarni oʻrganar
ekan?

... — Ajoyib davrlar! — deydi Tillo maroq bilan. — Esingdami,
Amir, amakim bizni “shaytonchalar” der edi...

— Esimda, — deyman men. — Kechqurunlari mopedda
stadionga borardik. Lolaxonning oldilariga, “konsultatsiya”ga.
Bunisi ham esimda.

— Ha-a. Dugonasi... Salimamidi oti? Direktorning qizi-da,
orqangdan oʻlib yurardi-ku, Loladan xatlar berib. Sen kitobga
berilgan, qaramas eding.

— Anovi, raykomsomoldagi Turdiyevga tekkan Salimami?
Rostini aytsam, zoʻr qiz edi! — deya gapga Shoim aralashadi.

— Erga tegdimi?

— Eh-he, davno! Bahorda boʻlgan edi toʻyi.

Tillo Lola bilan jiydazorga kirib ketgach, mopedda stadionni
aylanarkanman, orqamdan ma'yus termilib qoladigan yumaloq
yuzli, bir tutam sochi manglayiga tushib turguvchi yoqimtoy
qizni eslab, koʻnglim armonga toʻladi.

— O`zlarining to`ylari qachon endi? — deb soʻraydi Shoim
Tillodan. — Biznikiga-ku kelolmadi Amirboy, senikiga kelar.

— Kelin kim? — deya koʻz qisaman Tilloga.

— O`zing bilgan...

Oʻzim bilgan, oʻzim bilganlarim... Nor amaki... “Shaytonchalar”... Bolta frontning poʻpisalari... Yumaloq yuzli, bir tutam
sochi manglayiga tushib turguvchi qiz... Kechalari mopedda sayr...
Zanjirlangan darvoza... Kitobxonlik, qahramonlar... Tagʻin oʻsha
qiz...

...— Hoʻv, shaytonchalar, yoʻl boʻlsin yana? — deydi ishdan qaytib, oldida “Belomor”i, ayvonda yonboshlab yotgan Nor
amaki.

— Konsultatsiyaga, — deya xavfsirab javob qiladi Tillo.

— Konsultatsiyaga emish! Nima, senlarga har kuni konsultatsiyami? Bilmaydi, deb oʻylaysanlar-da, a? Ha, shaytonchalar-ey! Molga yem berishni bilmaymiz, oʻt oʻrishni bilmaymiz




18 Ertak bilan xayrlashuv

 

— konsultatsiyaga deb, magazinchining qiziga, a... Sevgi-muhabbat-da endi, he-he, shaytonchalar. Bilami-iz, bilami-iz!

— E, bilsangiz bilabering! — deydi Tillo arazlagandek
tumtayib.

— Bor, boraber sevganingga... Nimalar boʻlganini keyin
kelib aytib berasan. Biz mana Shoimboy bilan gurung qili-ib
oʻtiramiz. Lekin, bizniyam koʻ-oʻp tushunmaydigan, jaydari
bir montyor-da, deb oʻylama. Biz ham ul-bulning fahmiga
boramiz. Ana, yangangdan soʻra, togʻdan qanday opqochib
kelganman otga oʻngarib!..

— Qurib keting siz, odamni sharmanda qilib qancha gapga
qoldirgansiz! — deya nozli oʻ“pkalaydi oʻchoqqa oʻt qalayotgan
yanga. — Boring, Tillojon-a, yoshlikda oʻynaganingiz qoladi.
Bu kishi o`zlaricha valdirayveradilar, parvo qilmang. — Soʻng
eriga yuzlanib: — Yotishlarini! — deydi yasama zarda bilan. —
Turing endi, ming qoʻyli boyday uzala tushib yotmay! Mollar
yem beruvsiz.

— Biz endi sevgi-mahabbatga yaramay qopmiz-da, a? Maylimayli, kunimiz mollarga yem berishga qolgan ekan, nachora?
— Nor amaki erinchoqlik bilan joyidan qo`zg`aladi. — Yuring,
Shoimboy, ikkovimiz bir eski dardlardan hasratlashi-ib...

Ular ishkom ustuniga sanchigʻliq oʻroqlarni olib yoʻng'ichqapoyaga tushishadi. Oʻt oʻrisharkan, Nor amaki toʻxtabtoʻxtab, o“rogʻini yerga qadaganicha Shoimga gap beradi. Shoim
ham oʻrogʻini yerga qadaganicha anqayib unga “quloq soladi”. U
dam-badam bir supadagi “Belomor”ga, bir Sanobar opa dars
tayyorlab oʻtirgan bog“ tomonga oʻgʻrincha nazar tashlab qo`yadi.

Tillo ikkovlon mopedlarni safarga shaylarkanmiz, Nor
amakining ayrim gaplari qulogʻimizga uzuq-yuluq kirib turadi.

— Sizlar tengi edik, — deydi Nor amaki. — Urushning
oxirgi yillari. Bir yoqda maktab, bir yoqda kolxozning ishi, bir
yoqda tirikchilik: qish g'ami, non gʻami. Tinim koʻrgan kunimni bilmayman. Oʻyin qayoqda, kulgi qayoqda! Bolalik deb gapirsa, mening esimga dalada mashoq terganlarim-u qirda bugʻdoy
oʻrganlarim keladi. Hozirgilar, dunyoni suv bossa toʻpigʻiga chiqmaydi. Ba'zilarining hatto oʻqishga ham boʻyni yor bermaydi.
(Nor amaki bu gapni shunchaki omadi kelganda aytayotgan
boʻlsa-da, Shoim oʻziga olib, boshini egadi.) Yoʻg'asam, mol


Shaytonchalar ko'chasi 19

 

ga yem berish ish ekanmi? Bula-ar biri biridan oʻtadigan shayton! Ana, ikkovini qara, meni laqillatmoqchi! Bilaman qayoqqa borishayotganini, hammasini bilaman... Buramaqirga
oʻroqqa chiqar edik. Kechalari qir boshida yotamiz. Tepada deng
— oy! Xuddi peshonangning ustida! Shunday qizlar bor edi,
shunday qizlarki — eh, Shoimboy!.. Hozir hammasi toʻrt-besh
bolali... Bir kuni togʻ tomondan bir toʻdasi yordamga keldi.
Bari suluv deng, biri biridan oʻtadigan. Yangangni ham oʻshanda
topganman-da, oʻzidan soʻra...

Biz Nor amakining “eski dardlari”ni qulogʻiga gap kirmay,
ikki koʻzi ikki yoqqa parishon jalanglab turgan Shoimboyga qoldirib, mopedlarni sudragancha jo'naymiz. Darvozadan chiqarkanmiz, orqadan Nor amakining quvnoq xitobi eshitiladi:

— Ammo-lekin boʻsh kelmaysan, shaytonchalar, ha! Hech
boʻlmasa... Eh, senlarning yoshingda bo“lmadim-da!.. Senlardayligimda olov edim, olov! Yonib turgan olov-a, Shoimboy!..

Nor amakining olovligi ham Shoimboyga tortiq!

— Bizdan salomlar boʻlsin, Tillo-o! — deb baqiradi u.

Yoʻlimizda yana bir gʻov bor!

Mopedning shovqinini eshitib, muyulishdagi supachada
oʻtirgan Bolta front tayogʻini koʻcha oʻrtasiga koʻndalang qoʻyadi.

U ertadan kechgacha shu yerdan jilmaydi. Oʻtgan-ketganni
toʻxtatib gapga oladi. Urushda koʻrgan-kechirganlarini — ne-ne
falokatlardan omon qolgani-yu chap oyogʻidan qanday oʻq
yegani, gospitaldagi (“koʻzlari koʻm-koʻk, jingalak sochlari
yelkasini toʻldirgan, xipchabel, bir qultum suv bilan yutgudek
jonon”) hamshiraning mehribonliklari-yu bir gal xuddi qulogʻiga
engashib “Ya tibe lublu” deganlarigacha — batafsil soʻzlab beradi.

Alomat odam: umri urushda oʻtganday, gapirgan gapi nuqul urush. Istalgan mavzudagi suhbatni osongina oʻzining urush
xotiralariga buradi: “Frontning oldingi marrasida edik...”, “Ulbul deysiz-u, birodar, lekin front — front. Berlinga yaqinlashgan paytimiz deng...”, “Gapingizni boʻldim-u, bu yogʻini eshiting-da, frontda bir kapitanimiz bor edi...”, “Rasmana okopni
koʻrmagansan, jiyan, nima qilasan gapirib! Frontda biz...”

Bir voqeaning oʻzini har safar har maqomga solib aytadi.
Goh qarasangiz — oʻsha voqea markazidagi qahramon oʻzi,
goh qarasangiz — Guram degan gruzin oshnasi.



20 Ertak bilan xayrlashuv

 

Bolta front necha yil kolxozda hosilotlik qilgan, keyin bogʻbon
boʻlgan. Ammo bular toʻgʻrisida deyarli ogʻiz ochmaydi. Faqat
ba'zan tomorqa-chorbogʻi bilan g'ururlanib qoʻyadi. Rostdan
ham, maqtasa maqtagulik gʻaroyib bogʻi bor. Ichi bamisoli
oʻrmon, kunduzi tangadek ham oftob tushmaydi yerga — daraxti
shunday tigʻiz. Aytishicha, Oʻzbekistondagi jamiki meva turidan bormish, hatto urushdan keyingi yili quroldosh ogʻaynisi
Gruziyadan yuborgan koʻchatga payvand qilingan antiqa
nokkacha. Bogʻini hech kim Bolta frontning oʻzichalik kelishtirib ta'riflay olmaydi.

Darvoqe, uning tungi rejalarimizni barbod qiladigan bahaybat Olapari ham bor. Bu oqshom tek tursa, xalaqit bermasa
edi...

— Drr!.. Shaytonaravangni toʻxtat lekin, tayogʻimni sindirasan. Sinsa, orqangdan otaman! — deydi Bolta front o“dagʻaylab
bizga. Soʻng tanbehga oʻtadi. — Qaroqchilar! — deb boshlaydi. —
Gilosimni oʻgʻirladilaring — indamadim, kadi olmalarimni
oʻgʻirladilaring — indamadim (ammo bunga egasi indamagan
boʻlsa-da, — koʻrsatib qilarmidik! — Olapari qoʻymadi), derazamni sindirdilaring tosh otib — indamadim, kecha kuni kampirimning yuragini chiqarib yuboribsizlar...

Ajabo, olmaga tosh otganimiz rost, lekin kampiriga...

— Ertaga maktablaringga borib, hammasini Haydar otboqarning oʻgʻliga aytib, bir ta'zirlaringni berdirmasam, koʻzlaring
joyiga tushmaydi sen shumtakalarning!

(“Haydar otboqarning oʻgʻli” — jismoniy tarbiya muallimimiz Haydarov, darsdan keyin jamoatchilik asosida bolalar militsioneri; uning qarshisida zir titramaydigan oʻquvchi yoʻq.)

Bolta frontning menga allanechuk ixlos bilan qarashidan foydalanib, yalinishga tushaman:

— Jon amaki, tayogʻingizni oling endi. Ikkinchi marta qilmaymiz, ishoning. Konsultasiyaga kech qolyapmiz...

— Ana bu boshqa ga-ap, — deydi amaki birdan yumshab. —
Senga ishonsa boʻladi, sen oʻt, kitobni koʻp oʻqiysan, maynang zoʻr seni. Lekin, menga qara, ey, “Oʻtgan kunlar”ni
oʻqiganmisan? Julqunboyniki. Ana kito-ob, mana kito-ob!..

Keyin, Bolta front bu kitobni tengqurlari bilan hozir Tillolarning hovlisi tushgan yalanglikda kechalari lampachiroq yoru


Shaytonchalar ko'chasi 21

 

gʻida davra qurib qayta-qayta oʻqishganini zavqlanib hikoya qilishga
kirishadi. Shu asno yoshligi-yu bogʻlari ta'rifiga oʻtib ketadi.

— Bogʻimizda bir olma, bir anorlar boʻlardiki, kalladaykalladay! Otam ikkovimiz bozorga opchiqardik. Xaridorni koʻring!
Qodirboyning, — deya amaki Tilloga qarab oladi, — hovlilaringning bir chetida rastalar bor edi oʻshanda. Eh-he, bir rastalarki, qator-qator! Osmonga yetadigan u teraklar-u togʻdaytogʻday u chinorlarni ayting! (Hozir ham teraklar osmonga
yetadi! Masalan, Shoimlarning teragi. Hozir ham chinorlar
togʻday-togʻday! Bunga misol keltirolmayman: qishlogʻimizdagi
chinorlarning bari keksayib, tepa shoxlari qurib tushgan. Ular
bugun pakanalashib yoki kichrayib qolmagandir?! Darvoqe,
Bolta amakining oʻzi... Boltacha boʻlgan unda!) Gʻoʻlloqdan oʻtin
orqalab kelar edik, piyoda. Gʻoʻlloqdan-a! Ajoyib zamonlar
ekan... Endi ilgarigi fayz qayoqda! Hammayoqni senlarga
oʻxshagan shumtakalar bosib ketgan. Bir chaqalik ishining tayini yoʻq, ertadan kechgacha tartaragini tarillatib...

Amakining urush xotiralari bizga nasib qilmaydi. U endi:
“Frontga ketganimizda senlarday edik, miltig“imizning uchi yerga
tegib turardi”, deb boshlagan zahoti, Nor amakining “eski
dardlari”dan zerikkan Shoim paydo boʻladi.

Biz — hammayoqni bosgan shumtakalar Bolta amakining
qator-qator rastalarini ham, garchi kechasi ishimiz tushishi
mumkin boʻlgan kalladay-kalladay olmalarini ham, urush xotiralarini ham “usta Qahhorning oʻgʻli” — jafokash Shoimga hadya
etib, oʻzimiz stadionga juftakni rostlaymiz. Mopedlarimiz joyidan jilarkan, Bolta front tayoq oʻqtalib po`pisa qiladi:

— Hoʻv zumrashalar, lekin bu kecha chorboqqa tushaman
deb xomtama boʻlib yurmanglar, Olaparni qoʻyib yuborganman!..

Yam-yashil maydon... Koptok oʻrtada sarson, koptokka
qoʻshilib baqiriq-chaqiriq ham goh maydonning u burchagiga,
goh bu burchagiga koʻchadi.

Maydon chetidagi kattakon yongʻoq tagida Lola bilan dugonasi gaplashib turgan boʻladi. Suvga chiqishgan,oldilarida satillari...

Lola — sinfkom va yana bir talay mas'ul komissiyalar, byurolar, redkollegiyalar a'zosi. Maktabda u namunali oʻquvchi, faol



22 Ertak bilan xayrlashuv

 

jamoatchi sifatida muallimlar tilidan tushmaydi. Uyda uni otaonalar qizlariga oʻrnak qilib gapirishadi. Eng odobli, eng oqila,
eng idrokli o“quvchi kim — Lola. Shu yil bahordan beri gʻalatig'alati oʻylar suradigan bo`lib qolgan boʻzbolalar koʻngillarida
ardoqlab yuradigan qiz kim — Lola. Turli-tuman yigʻinlarni
mohirona boshqarib boradigan kim — Lola. Adabiy kechalarda
she'r oʻqib hammani lol etadigan kim — Lola. Majlislarda tartibbuzarlarning jonini oladigan kim — Lola. Mahmadona kim
— Lola...

U goʻyo suvga chiqib dugonasini uchratgan-u goʻyo hozir
dugonasi bilan bugungi darsda oʻtilgan murakkab tenglama ustida qizgʻin tortishyapti. Murakkab tenglama, muhabbat tenglamasi...

Keyin u go`yo bizni tasodifan koʻrib qoladi.

— Iya, Qodirov, nima qilib yuribsiz? Bugun nega darsga
kelmadingiz? — deya bidirlab, goʻyo sirini dugonasi bilan mendan yashirmoqchidek, goʻyo sinfkom sifatida Tilloni tergashga
tushadi. — Bu qanday tartibsizlik! Sinfimizga dogʻ tushiryapSIZ...

Keyin u goʻyo sinfga dogʻ tushirayotgan intizomsiz oʻquvchini
goʻyo tartibga chaqirmoq uchun hovuz boʻyidan aylantirib jiydazorga olib kirib ketadi. Jiydazorga kirilgach, Qodirov mehr va
noz bilan pichirlanadigan Tilloga aylanib qoladi.

Goʻyo... goʻyo...

Men, yongʻoq tagidagi yumaloq yuzli, bir tutam sochi
manglayiga tushib turguvchi yoqimtoy qizning ma'yus nigohini
xayolan tuygancha, mopedda stadionni aylana boshlayman. Goʻyo
unga mutlaqo e'tibor bermayapman, goʻyo uni oʻylamayapman,
goʻyo faqat kitobga berilgan jiddiy, xayolchan bolaman...

“Goʻyo”lar nihoyasiga yetib, yana hamma narsa asl tartibiga
keladi. Jiydazordan ogʻzi qulogʻida, yuziga jamoatchi qizning
yonogʻidagi qizillikdan bir hovuch sepilgan Tillo iljayib chiqadi.

Mopedlarni yetaklab stadiondan piyoda qaytamiz. Lolaning
otasi ishlaydigan navbatchi magazinga yetganda, “yorugʻda
oʻqisin” deb, Tillo qoʻlimga buklog`liq qogʻoz va... chetlari chiroyli toʻqilgan ro“molcha tutqazadi. Men qogʻozni ochmayoq
parcha-parcha qilib tashlayman, ro“molchani esa balchigʻi chiqib yotgan ariqqa otaman.



Shaytonchalar ko'chasi 23

 

— Eh, kallavaram! — deydi Tillo joni chiqib. — Kitobga
berilgansa-da... Sevgi qanday, oh! Bir sevib koʻrgin, keyin bilasan...

— E-e! — deb qoʻl siltayman men. Ammo nimadir ichimni
tirnab oʻtgandek boʻladi.

Darvozalarimiz tambalangan. Tillo Shoimlarning devoriga,
men baland koʻk darvozaga tirmashaman. U yoq-bu yogʻimiz
shilinadi, “konsultasiya”ga kiyib boriladigan xos koʻylaklarning
dabdalasi chiqadi. Lekin nachora...

Soʻng — alla-pallagacha kitobxonlik; qahramonlar, sevgilar tarixi... So'ng — derazadan magʻrur qorayib turgan togʻ
cho`qqilariga, osmondagi tanish, sevimli yulduzga qarab “oh”
tortishlar...

Keyin — yumaloq yuzli, bir tutam sochi manglayiga tushib
turguvchi yoqimtoy qizning ma'yus nigohlari... Keyin —
oʻqilmasdan burdalangan qogʻoz parchalari; toʻtiyo qilishga
arzigulik, biroq shu tobda balchiqqa qorishib yotgan, toʻqigan
odamining oʻzidek chiroyli ro“molcha...

...Zinapoya eringandek g£ʻijirlaydi: kimdir koʻtarilyapti...
Sanobar opa! Oʻsha voqeadan keyin endi koʻrishim. Tamoman
oʻzgaribdi: yoʻgʻon tortgan, yuzi ham to`lishib qoraygan —
oʻynoqi koʻzlaridagina oʻsha tantiqlik, shaddodlik izlari.

— Yaxshimisizlar, — deydi u eshik kesakisiga suyanib, allanechuk yarashmagan vazmin ohangda. Men bilan quyuqroq
soʻrashgan boʻladi.

— Ke, Sano, kir, — deydi nima qilarini bilmay oʻrnidan
turib ketgan Shoim.

Sanobar opa eshitmagan kabi, u tomonga qaramaydi.

— Tillo, senga kelgan edim, — deydi tez gapirib. — Ketayotuvdik, pochchangning ishi bor ekanmi...

Zinapoya shoshib g£ijirlaydi.

Tillo qoʻzgʻaladi.

— Borib kelay qani...

— Tezroq ke, osh tayyor, — deya toʻngʻillab qoʻyadi avzoyi oʻzgargan Shoim.

Tillo ketib, uzoq sukutga cho“mamiz. Shoim mung'ayib qolgan. Xayolini buzgim kelmaydi. Bir payt toʻ“zgʻiq sochlari orasida oqarib turgan chaqadek chandiqqa koʻzim tushib, beixtiyor
qiqirlab yuboraman. U xoʻmrayib boshini koʻtaradi.



24 Ertak bilan xayrlashuv

— Hi?

— Haliyam soch chiqmabdi-ku!

— Ha-a... — deydi Shoim andak jonlanib. Soʻng, siniq jilmaygancha chap qoʻlining chinchalog£i bilan chandig£ʻini silab
qoʻyarkan, shahodat barmogʻini koʻrsatib hazilaki tahdid qiladi: — Bemazalar!..

...Ayron bahona, Nor amaki xotini bilan toqqa — Tillolarnikiga ketgan oqshom edi.

Supada hazil-huzul aytishib oʻtiribmiz. Shoim ichib olgan,
shirakayfroq. Kursni bitirganlar bugun kichik bir ziyofat uyushtirishgan ekan, ustozi qistab qo“ymabdi, “shofyor odam ichib
turmasa qiyin”, deganmish. Toʻgʻri aytibdi, ichib turmasa qanaqa
qilib avtoinspektorning qoʻliga tushadi?

Davramizga imtihonlarini topshirib tugatgan Sanobar opa
ham qoʻshilgan. U, odatdagidek, Shoimni mulzam qilish maqsadida har xil gaplar qidiradi.

— Ey bolalar, Bolta frontning bogʻiga oʻtmaysizlarmi bir?
Paxtasebi kalladay-kalladay boʻpti. Kecha oʻzi aytayotuvdi. Bozorga chiqarmasidan bir tatib qolaylik. Olaparigayam birov igna
berganmish...

Zerikib oʻtirmabmizmi, Shoimning bu ilhomlantiruvchi
gapidan jon kiradi bizga.

— Hech qayoqqa jilmaydi bular! — deydi Sanobar opa chimirilib. — Oʻzing-ku bir... Yana bularniyam...

Shoimning taklifi — amal!

Tillo opasiga “bor-e!” deb qoʻl siltaydi-da, somonxona biqinidagi tosh yoʻlkadan boqqa tushib ketadi. Shoim menga ham
koʻz qisadi. Tilloning orqasidan jo'nayman.

— Olapar bir quvsaydi...

Sanobar opa bilib aytgan ekan. Quvdi. Tikan bostirilgan
kemtikni chetlab, devordan oshishimiz bilan, xuddi kutib turganday, tashlandi bizga. Shoim aytgan ignani allaqachon hazm
qilib yuborgan shekilli...

Zoʻrg“a qochib devordan oshdik. Nechundir supadagilar
koʻrinmasdi. Darvoza tomondan Shoimning “Sano, Sano” degan boʻgʻiq, yalinchoq ovozi eshitiladi. G“oʻngʻir-g'oʻngʻir. “Za
mnoy!” deydi “xavf”ni payqagan Tillo sirli qilib.

Oyoq uchida yurib, ustiga beda g“aramlangan pastak darvozaxona yoniga kelamiz-da, qiyshiq narvondan sas chiqarmay

 



Shaytonchalar ko'chasi 25

 

tepaga — tomga koʻtarilib, beda bogʻlari orasidan asta koʻchaga
razm solamiz.

Darvoza oldida ikki qora koʻrinadi. Biri devorga suyangan,
qoʻlidagi gulnimi aylantirib o“ynayapti; ikkinchisi unga roʻbaro“
— yaqin, juda yaqin bir masofada chayqalib turibdi. Devorga
suyangani — Sanobar opa, chayqalayotgani — Shoim. U kuyib-pishib allanimalarni uqtirarkan, hadeb Sanobar opaning
bilagidan ushlamoqchi boʻladi. Sanobar opa qoʻlidagi gul bilan
urib-urib undan chetlanadi-da, befarq sovuqqon ohangda
bidirlaydi:

— Shoim... Tushunsang-chi, Shoim, iloji yo“q. Qalbga buyurib
boʻlmaydi-ku, axir!..

Derazani lang ochib qoʻyib, imtihon bahonasida oʻqigan
kitoblaridagi gaplarni adashmay takrorlayapti.

Favqulodda Shoim uni mahkam quchoqlab, yuzlaridan
choʻlpillatib o“pa ketdi. Sanobar opa jon-jahdi bilan tipirchilab,
changaldan xalos boʻldi-da, Shoimning basharasiga tars-turs
shapaloqlab, darvozadan ichkari qochdi.

Shu payt... chakkasini ishqagancha gʻaribona enkayib uyi tomon qadam bosgan Shoim birdan “ah!” dedi-yu boshini changallab devor tagiga oʻtirib qoldi.

Tillo jontalvasa qoʻlimdan sudrab, oʻzini pastga — goʻng
uyumi ustiga otdi. Joyimizdan turib, Bolta frontning bogʻiga qarab
yugurdik. Tikanni ham, Olaparni ham unutib, kemtikdan oshdig-u devor tagiga tappa tashladik. Tillo qoʻrquvdan hansirardi,
men esa hayron edim: “Nega bunaqa qildi? Axir... Toshni qayerdan topdi? Qoʻlida hech narsa yoʻq edi shekilli. Ko'rmay qolgan
ekanman-da. Bechora Shoim! Bizga biror yomonlik qilmagan
edi-ku? Eh!.. Olapar-chi, Olapar qani?..”

Oydinda shoxlarni egib turgan kalladay-kalladay olmalar
xira boʻzarib koʻzga chalinar, ahyon-ahyon toʻpillab yerga tushar,
ammo biz ularga qayrilib ham qaramasdik — dardimiz-oʻyimiz
boshqa yoqda edi. Biz ayni damda Olaparni ham unutgan, chamasi, u ham bizni esdan chiqargan edi. Balki, Shoim aytgan
igna jonivorning biron joyiga ozor berayotgandir, balki...

Biz hozir Olaparni emas, Shoimni, ertaga u bilan qanday
roʻbaroʻ“ boʻlishni oʻylardik...



26 Ertak bilan xayrlashuv

 

Shundan keyin ancha kun unga tutqich bermay, koʻzidan
nari yurdik. Ammo, orada bu tashvishimizdan koʻra jiddiyroq
hodisa sodir boʻldi.

Koʻchamizda duv-duv gap: “Sanobarni yaqinda askarlikdan
qaytgan amakivachchasiga berishmoqchi ekan, kechalab Ashur
novvoyning choʻlda ishlab yurgan injener oʻgʻli bilan qochib
ketibdi. Ilgaridan ahdi paymon qilib yurishgan ekan”.

“Choʻlda ishlaydigan injener...” Men uni bu atrofda sira
koʻrmagan edim. Ilgaridan ahd-paymon qilib yurishgan ekanda.

Xabar menga qiziq tuyulib, tandir osha sim “devor”dan
Tillolarning hovlisiga moʻralayman.

Supa yonidagi, arqoni ham yechuvsiz, har erta togʻdan rayonga sut keltiriladigan qoʻsh xumning birida qora chopon va
latta etik kiygan bir kishi kallasini quyi solgancha munkayib
oʻtiribdi. Tilloning otasi. Onasi esa, gardi ro“molli boshini ayvon
ustuniga suyagan, koʻzlari yumuq. Nor amakining xotini va yana
bir ayol uning tevaragida aylanib, dam-badam kosadan yuziga
suv sepadi. Nor amaki, qoʻlini orqaga qilgan koʻyi, papirosi
labida, hovlining u chetidan-bu chetiga asabiy borib kelyapti,
goho toʻxtab, akasiga — Tilloning otasiga nimalardir deb baqiradi. Darvozaxona tomidan chiqib turgan xariga boylogʻliq
qizgʻish ot, egasining g'amidan bexabar, tumshugʻini tepaga
choʻzib g“arch-gʻurch beda kavshaydi...

“Sanobar qochib ketibdi!” Qochish qiziq boʻlarkan: ota
boshini egib oʻtirarkan, ona hushdan ketarkan, amaki asabiy
baqirarkan, kimdir tandir osha moʻralab tomosha qilarkan; ot
esa, yolg'izgina ot bamaylixotir bedasini kavshayverarkan.

...Tillo kelib, gurungimiz tagʻin jonlanadi.

“May sun, xumorman, may manga, ey soqiyi goʻzal”,
deya shoʻxchan xirgoyi qilib kiradi u.

“Soqiyi goʻzal” — Shoim shishadagini piyolalarga taqsimlarkan:

— Oxirgi oʻtirishimiz eslaringdami, bolalar? — deydi. —
Men xizmatga ketishim oldidan. Soyda...

— Ichgan edik, birinchi marta! — deydi Tillo xayolchan. —
Amir oʻshandayam sipolik qiluvdi.

— Sen-chi? Oʻzing-chi? Ichib eplaganmiding?..



Shaytonchalar ko'chasi 27

 

Esimda, Tillo oʻshanda ichishni eplamagan boʻlsa-da, har
qalay, boshqa bir nimani eplagan, toʻgʻri qilgan edi.

...Sanobar opa voqeasidan keyin koʻp oʻtmay Shoim harbiy xizmatga ketadigan boʻldi...

Kechga yaqin Tillo ikkovimiz darvoza tagida qayoqqadir otlanib turuvdik, koʻcha boshida Shoim koʻrindi. Oʻzimizni ichkariga urmoqchi edik, uning odatdagidan oʻzgacha, osoyishta
nigohiga tutilib, joyimizdan jilolmay qoldik.

Shoim jimgina yonimizga keldi, koʻrishdi, allanechuk quyuq
koʻrishdi. Chamasi, ikkalamizning ham xayolimizdan bir zumning oʻzida bir xil fikr oʻtdi: “Hiyla qilayotgan boʻlsa-ya, shayton?”.

Ammo “shayton” hiyla qilmoqchiga oʻxshamasdi — tamakisini burqsitib, tutuniga boqqan koʻyi oʻychan turardi. Shu tobda
uning istagan hiylani ishlatib, istagan yoʻsinda bizdan oʻch olishiga rozi edik negadir.

— Ketdik, — dedi u quruqqina.

Indamay orqasidan ergashdik.

Qiyalik boʻylab soyga enarkanmiz, Shoim qop-qora qoʻllarini
kiftimizga qoʻyib ma'yus, armonli tovushda gʻudrandi:

— Joʻralar, biz armiyaga ketyapmiz...

U koʻkrak choʻntagidan ezgʻilangan, tamaki yuqlari yopishgan chaqiruv qogʻozini olib koʻrsatdi.

Sohildagi xarsanglarga yechindik. Shoim toʻrvadek keng shimi kissalaridan toʻrt-besh dona bodring va qogʻozga oʻrogʻliq
shisha chiqardi. Shishani tol tagidagi, girdiga yapaloq toshlar
yotqizilgan buloqqa tiqib, bodringlarni suvda chayib keldi. Soʻng,
bizga oʻqraygandek bir nazar tashlab xarsangga, kiyimlari ustiga oʻtirdi-da, ustozi sovgʻa qilgan sopi sadaf bejama pakkisi bilan yirikroq bir bodringning ichini uzunasiga oʻya boshladi.

Shoim... Yelkalari oqshomgi shu'lada misday qizarib tovlanadi, qimirlaganida qoʻl mushaklari o“ynoqlab ketadi. Harakatlari
kattalarnikidek vazmin, salmoqdor, gaplari ham allaqanday sirli...
Kechagina oʻzimizga qoʻshilib koʻcha changitib yurgan Shoim!..

Biz shularni xayoldan kechirib, uning azamat gavdasiga,
chimirilgan qoshlariga taajjubda tikilardik. U bizga deyarli beparvo, imillab bodring archiyapti.



28 Ertak bilan xayrlashuv

 

Koʻ`nikilmagan o`ygʻaysizlik — qimir etmay qovoq poylab
oʻtiraverishga ortiq chidamadi shekilli, Tillo bir mahal qoʻrqapisa, tutilinqirab gap boshladi:

— Shoim... Oʻshanda biz... yo“q-yoʻq, men...

— Bilaman, — deb toʻngʻilladi Shoim boshini koʻtarmay.
— Borib buloqdagini opke!

U, shishani ochib, bodring kovagiga quydi-da, bir hoʻplashda
ichib yubordi. Soʻng kichikroq bir bodringni oʻrtasidan bo£lib,
ikkovimizga tutqazdi. “Qadah”ni tagʻin toʻlgʻizib, Tilloga uzatdi.

— Og'ʻaynilar, biz endi ketyapmiz, — deya g“udrandi u yana.
— Qani, ichib yubor.

Tillo bir lahza bodring ichidagi narsaga hayron tikilib turdiyu, keyin Shoimga oʻxshatib bir qultum qildi. Afti burishib,
koʻzlaridan yosh chiqib ketdi.

— Bodringdan, bodringdan! — deb qistadi Shoim.

Men ichmadim. Tillodan xulosa qilib qaytardim. Umuman,
Shoimga ham, bu oʻtirish-u bodring ichidagi “mo`jiza”ga ham
hayron edim.

Menga quyganini Shoim oʻzi ichdi. Ichganda uning afti burishmas, koʻzlari yoshlanmas, orqasidan bodring ham tishlamas edi.

U ikkinchi qatla uzatganida Tillo bosh chayqadi. Basharasi
hozirgina ichgani vino tusini olgan edi.

Shoim oyoqlarini ikki yonga kerib, qaddini g“oz tutgancha,
qolgan vinoni ogʻzidan qultillatib oxiriga qadar simirdi va bir
zum chimirilib turdi-da, boʻshagan shishani qulochkashlab
roʻparadagi bogʻotga uloqtirdi. Soʻng nari ketib, soy labidagi
xarsangga, bizga orqa oʻgirib oʻtirdi. O“mganini tizzalariga berib,
boshini quyi tashlagan — oftobda kuyib poʻsti koʻ“chgan kuraklarigina koʻrinadi.

Nimadandir hadiksirab unga yaqin borolmasdik.

Shu alfoz bir dunyo vaqt oʻtdi. Yechinishga yechinganmizu, suvga kirish, choʻmilish hech kimning oʻy-xayoliga kelmaydi. Zerikkandan koʻlga tosh otishni ermak qilamiz.

Dara tomondan qoʻzgʻalgan shabada tol va teraklar boshini
muloyim silaydi, koʻl sathi titrab, jajji mavjlar bir-birini quvlashadi. Salqin junjiktirdi shekilli, Tillo yalang yelkalariga ko`ylagini ildi.



Shaytonchalar ko'chasi 29

 

Nihoyat, sekingina Shoimning qoshiga bordik. Tillo uning
gardaniga kaftini qoʻygan edi, u boshini ogʻir koʻtardi: koʻzlari
qizargan, qovoqlari chetida qotgan yosh dog'lari.

— Sano ketib qoldi-ya! — dedi u kutilmaganda, xoʻrsinib.

Tillo bir lahza merovsimon serrayib turdi-da, soʻng nogahon jazava tutgandek, xarsang ustidagi kiyimlarini yulqib olib,
“Men uni topaman! Men uni!..” degancha qiyalikka qarab yugura ketdi.

— Chop orqasidan! — dedi sergaklangan Shoim meni turtib.

Men joyimdan qoʻzgʻalmadim.

Oʻsha daqiqa biz goʻyo bir-bir yoshga ulgʻaygan edik...

Keyin... Shoim ketdi xizmatga. Bolta frontning bogʻiga boshqa
tushmadik, u ham oldingi do“q-poʻpisa-yu ta'na-dashnomlarini
qoʻydi. Nor amaki ham endi bizni “shaytonchalar” demaydigan boʻldi. Koʻ“chamizdan shovqin-suron arigandek, tinchib
qoldi. Biroq, hamon Tillo ikkalamiz oqshomlari “konsultasiya”ni
kanda qilmas edik.

....Baland ayvonchada turibmiz. Bu yerdan chor atrof kaftdagidek namoyon. Rayon markaziga olib tushadigan keng, ravon yoʻl, tomorqalarni chegaralagan bir tekis gʻishtin devorlar, biqinida oynavand boloxonasi qaqqaygan serhasham imoratlar...

Bolta frontning chorbogʻi yonidan oʻtgan egri-bugri bogʻkoʻcha, chorbogʻning beri yogʻidagi tollar soyasida xayol surib
yotadigan sarhovuz... qani? Daraxtlarga koʻmilgan loy tomli
pastak-pastak uylar, yomgʻir yuvmasin uchun shuvoq bostirilgan paxsa devorlar... qani? Oʻshanda bizni ohanrabodek bagʻriga
imlab qoʻymagan gʻaroyib chorbogʻ, chorbog` girdini soqchi
misol oʻragan sarv teraklar... qani? Uning hamon xotiralar bilan yashovchi, tanbeh berishni xush koʻradigan, lekin aslida
ochiqfe'l, muruvvatli sohibkori-chi?..

Bogʻkoʻcha kengaytirilib, yangi yoʻlga tutashgan; sarhovuz
allaqachon koʻmilib ketgan, atrofidagi qari tollar qirqilgan,
ana, toʻnkalari qorayib turibdi; bogʻ toʻridagi uy vayronalari
tun chimmatida elas-elas koʻzga chalinib, koʻngilni gʻussaga
chulgʻaydi; sarv teraklar endi yoʻq; qurilish maydoniga aylan


30 Ertak bilan xayrlashuv

 

gan chorbogʻda tosh, shagʻal uyumlari, har xil yogʻoch, belkurak
va boshqa allaqanday uskunalar aralash-quralash toʻzib yotibdi.

Chorbogʻda kimdir birov dargʻazab kezib yurgandek... Hassasini podachi singari yelkasiga qoʻyib olgan, boshini kashtali
qiyiq bilan tangʻigan, egnida kenja oʻgʻli harbiydan kiyib qaytgan nimdosh gimnastyorka boʻlsa kerak... U har bir to`nka qoshiga
kelib hasratli bosh egadi...

— O`zgarishlar qalay? Zoʻr-a? — deya xayolimni “tutib”
soʻraydi Tillo.

Indamayman.

— Maktab quriladi bu yerga. Toʻrt qavatli! Bosh rejaga ko`ra,
koʻchaning naryogʻida zamonaviy uslubdagi yangi kinoteatr
boʻladi. Keyin...

Keyin — restoran, keyin — ertakdagidek maftunkor istirohat bogʻi, keyin...

Bosh rejaga koʻra, bolalar darsdan qochib kinoga kirishadi.
Kinodan ta'sirlanib chiqqach, restoranga oʻtishadi. Undan soʻng
ertakdagidek maftunkor istirohat bogʻida juft-juft boʻlib sayr
etishadi. Bir paytlar shoirlikni orzu qilgan, ammo iste'dodi
yoʻqligi tufayli niyatiga yetolmagan adabiyot muallimi esa, boʻsh
partalarga qarab hayajon bilan Farhod va Shirinning bahor
tonglaridek musaffo, buloq suvlaridek tiniq, togʻ shalolasidek
joʻshqin muhabbatidan afsona oʻqiydi...

Bosh rejaga koʻra... shundan boʻlak joy qurib qolgan ekan!

Bu yerlarning loaqal bir daqiqaga boʻlsin burungi holatga
qaytishini orzu qilaman. Behuda xayollar... Goʻyoki ichimda shoshqin bir daryo oqadi, u yuragimni qayoqqadir olib ketmoqchidek, siltab-siltab tortqilaydi. Oʻsha kezlar sarv teraklar shovillashini eshitganimda ba'zan shunday boʻlardi...

— Bolta front...

— Ko`ʻchib ketdi. “Otamdan qolgan joy, otsang ham ketmayman. Kerak boʻlsa frontovikman”, deb yurdi-yurdi-da,
koʻchib ketdi bir kun. Davlat uy berdi.

— Kalladay-kalladay olmalari-chi, olib ketmadimi ularni?
— deya xayolchan kulib soʻrayman.

— Olmalari? He-he, bolalarga qoladi-da. Oʻzimiz qandoq
edik...

— Bolalik ekan-da...



Shaytonchalar ko'chasi 31

 

Shoim bizni kuzatib chiqarkan, koʻchani shovqinga toʻldirib
kinodan qaytayotganlar toʻ“dasidan boya “adabini yegan” ukasi
ajralib qoladi-yu qoʻltigʻi tagidan lip etib uyga kirib ketadi.

— Bularning yurishini!..

Boloxonaga koʻtarilib, oʻringa choʻ“zilaman. Farhod koʻchadan
qaytmabdi hali — karavoti boʻsh. Negadir uni koʻrgim kelayotganini sezaman.

Qoʻllarimni yostiq qilib chalqancha yotibman. Xayolim botbot xotiralarga koʻ“chadi. Koʻzim yumuq, lekin uyqu yoʻq. Bu
yotishda uxlay olmasligim tayin. Oyna chertilishini, Tillo paydo
boʻlishini, derazadan oshib tushishimni oʻylayman — shuni
kutyapman. Oyna esa chertilmaydi. Demak, uxlay olmayman. Bezovta sukunat...

Oyna chertiladi! Jur'atsizgina. Yuragim beusul dukillab darazaga yaqinlashaman.

— Tillo!..

Ko`zlari iltijoli javdirab Farhod turibdi. Nariroqda — velosipediga suyangan olifta oʻrtogʻi.

— Ha, nima qilib yuribsan bemahalda?

— Akajon...

— Velosipeding qani? — deya tergayman atay: biror vaj
topib tanbeh berib qoʻyish kerak-da.

— Ichkarida. Boya keltirib qo`yuvdim. Darvoza zanjir ekan...

— Hm. Qoʻlingni ber.

Uni derazadan tortib chiqaraman.

Yana koʻzlarim yumuq, yana bedorlik, yana intiq sukunat,
yana nimadandir umidvorlik...

...Deraza shoʻx chertiladi. Sapchib turib qarayman: Tillo!

— Hi? — deyman hovliqib.

— Hi? — deydi qiqirlab u.

Ajib bir ikkilanish, ajib bir hayajon ichida derazadan oshaman: “tap”. Hech kim koʻrmadimikin? Hech kim eshitmadimikin? Shimimga gard yuqqanini oʻylab esa ta'bim birdan
xiralashadi.

Beixtiyor borib Shoimning darchasini qoqamiz. Ikkalamizning koʻnglimizda ham xijolatlikka oʻxshash xavotir: nima
deymiz?



32 Ertak bilan xayrlashuv

 

Darcha g'ʻiyqillab, boloxonadan tushayotgan bir quchoq
nurga peshvoz, choponini yelkasiga tashlagan Shoim koʻrinadi.

— Tinchlikmi? — deydi u ajablanib.

— Tinchlik, — qiqirlaydi Tillo.

— Hi?

— Hi?

Uchovlonning baravar qahqahamiz tungi sukunat qoʻynida
mudrayotgan koʻchamizni seskantirib yuboradi.

— Nima qildik, xoʻsh?

Nima qildik? Bolalikdagi kabi hovlima-hovli, devorma-devor osha suv bogʻlashga boramizmi? Kran-chi?! Yo, Bolta frontning bogʻiga tushamizmi... kesak tergani?! Stadionga joʻnasakchi?.. Darvoqe, jamoatchi qiz — endi kelin; chamasi, u hozir
toʻyga tayyorgarlik koʻryapti, kashta tikyapti. Dugonasi... “raykomsomolda ishlaydigan Turdiyev”ning bolasini allalayotgandir. Nima
qildik...

— Go`ʻdaklar! — Shoim suyib kiftimizni quchadi. — Boringlar, yotinglar. Dalniy reysim bor, saharlab turishim kerak.

— Men ham ertaga...

— Toʻgʻri, men ham...

...Kutganim “nimadir” sodir boʻladi. Koʻchadan hushtak
eshitiladi. Qoʻshni karavot gʻijirlaydi, koʻrpasi ohista sas taratib
bir yonga suriladi. Jonsarak sharpa deraza tomon jiladi. Shivirshivir.

— Akam!.. Ketganimni bilib qolsa...

Boraver, ukajon, boraver. Senga, senlarga nima ham derdim, nima ham deya olardim? Sen meni birdan shundoq a ka
boʻlib qolgan, deb oʻylaysan. Men ham qachonlardir birovlarni shunday deb oʻylardim... Qara, men tinchgina uxlayapman.
Boraver, ukajon, boraver...

Tap etgan tovush: derazadan oshdi, shayton! Koʻcha sukunati buzildi — bir parcha choʻgʻ tushdi u yerga!

Xotirjam uyquga ketaman. Tush koʻraman.

Tushimda:

Koʻcha boshi. Nor amaki Tillo ikkalamizni ikki qoʻlida quloqlarimizdan choʻzib yerdan uzgan, oyoqlarimiz havoda
pitirlaydi. “Nega “Belomor”imni oʻgʻirladilaring, a, shaytonchalar?” deya tergayapti u. Supachada oʻtirgan Bolta front tayogʻini



Shaytonchalar ko'chasi 33

 

bizga o“qtagancha nimadir deb doʻq uryapti. Qandaydir bolakay:
"Но" атакт1, qoʻyib yuboring-e! Nima, oʻzingiz bola
boʻlmaganmisiz?” deb baqirarmish. Nor amaki javob bermas,
nuqul xoʻrsinar ekan. Shoim esa, bizni qutqarish oʻrniga, qoʻsh
qanotli archa darvozaga xayolchan suyanib turgan Sanobar
opadan koʻz uzmas emish. Tomoshabinlar — Farhod, uning
olifta oʻrtogʻi, Shoimning kinosevar ukasi va yana allakimlar
bizni masxaralab hiring-hiring kulisharmish. Haligi bolakay hadeb baqirarmish, koʻcha uning hayqirigʻiga guvillab aks sado
qaytararmish:

— “Nima, oʻzingiz bola bo“lmaganmisiz?!”

— “Nima-a, oʻzingi-iz, bola-a bo“lmaganmisi-iz...”

— “Nima, oʻzingiz bola bo“lmaganmisiz?!”

— “Nima-a, oʻzingi-iz, bola-a bo“lmaganmisi-iz...”

1971




34 Ertak bilan xayrlashuv

 

KECHIRASIZ, O`RTOQ MUALLIM!

(Sarkash bolaning kundaligidan sahifalar)

...— Xudo ursin agar, oʻpdi!
— Kim?

— Turobadze!

— Yoʻgʻ-e, oʻqituvchi-ya?!.

(Faylasuf va “matematik ”ning
maktab bogʻidagi suhbatidan)

MUQADDIMA OʻRNIDA

Biz oʻquvchi — ular esa oʻqituvchi...

Ular oʻrgatadi — biz oʻrganamiz...

Ular hamisha bizni yomon odam emas, yaxshi odam
boʻlishga da'vat qilishadi...

Oʻqituvchilardan Turna piyon araq ichadi, Safarov sigaret
chekadi, Turobadze kutubxonachi qiz bilan yuradi, Josus
Hojiqulov “matematik”ni yigirma bir tarsaki urgan... va hokazo
va hokazo...

Lekin baribir dars oxiridagi nasihat pallalarida ular qoʻllarini
stol chetiga tirab, qoʻngʻiroq chalinguncha “O`qituvchining qilganini emas, aytganini qil!” deya oʻgit berishadi.

Biz — men, faylasuf Umar, “matematik” Akbar esa ularning aytganini emas, qilganini qilamiz: ichamiz, chekamiz; men
Risolat bilan, Umar Ozoda bilan, Akbar Malika bilan yuradi...

Shuni bilgan oʻqituvchilar bizlarga qarab norozi bosh
chayqaydi: “Mana bularni koʻring: ichadi, chekadi, kinoga kiradi... Umuman, tartib-intizomga rioya qilmaydi. Eh, bizlar! Bizning davrimiz!.. O-o-o, bizlar o“quvchiligimizda qandoq ediga!..” deyishadi ogʻiz ko`pirtirib.

Rostdan ham ular qanday boʻlgan ekan-a?.. Ehtimol, boʻlgan
boʻlishsa — bordir. Axir, ular oʻqituvchi! Biz-chi? Biz —
oʻquvchi...

Kechirasiz, o`rtoq muallim!..



Kechirasiz, o'rtoq muallim! 35

 

Muallifning yoshlik ijodiga mansub ushbu oʻrgamchik qissa
ilk marotaba e'lon qilinayotir.

ADABIYOT DARSI

...Qoʻngʻiroq chalinadi — dars boshlanadi...

Baland koʻk eshikdan Safarovning “volno”sini eshitmaganday qotib, sinf jurnalini goʻyo birov tortib olishidan qoʻrqqan
kabi mahkam koʻkragiga bosgancha, mayda qadamlar bilan teztez yurib Josus Hojiqulov... e-e, Jasur Hojiqulov kirib keladi.
Risolatning partasi yonida toʻxtab, burnini jiyiradi:

— Bu qanday tartibsizlik? Sinf chang, havosi buzuq...

Borib derazani ochadi. Yuzimizga muzday shabada urilib junjikamiz, gʻijinamiz. Holbuki, sinfda hech qanday gʻubor, noxush hid yoʻq, boʻlmagan gap! Qildan qiyiq... Bu gal negadir
Umar qoʻl koʻtarib buni aytmaydi.

“Ertalab non yeganmidingiz oʻzi? Qattiqroq “men” desangiz-chi!” degan tanbeh ostida yoʻqlama oʻtadi.

Hojiqulov sinfga takror koʻz yugurtirib chiqadi. Menga nigohi
tushib, “shu yerdamisan?” degandek chimiriladi.

“Sen darsida boʻlmasang, “Ha-a, anovi kishi yoʻqmilar?
Yaxshi”, deb qora bloknotiga qalamining koʻk tomoni bilan yozib
qoʻyadi. Keyin ogʻziga kelganini qaytarmay valdiraydi. Roman
bilan povestning farqini soʻrasam, nima deydi-ya: “Roman
kattalar haqida boʻladi, povest yoshlar haqida...” Bu gapni
qara! Savodsiz! Josuslikni biladi-yu...”, deydi kulib Umar.

Maktabda Hojiqulovni tanimaydigan bola yoʻq va boʻlishi
ham mumkin emas! “Lazarevning generallari”, ya'ni bizdan
tashqari deyarli hamma uning nomini eshitiboq, tarsaki yegandek chakkasini ushlaydi. Oʻz navbatida u ham barchani taniydi.
Chunki biror bahonada familiyasi koʻk yoki qizil qalam bilan
uning qora bloknotiga tushmagan bola yoʻq va boʻlishi ham
mumkin emas! Boʻlsa ham boshqa maktabdandir... Bloknotning
qariyb yarmini koʻk rangda yozilgan bizning familiyalarimiz
egallasa kerak. Negaki biz har kuni kinoga kiramiz...

Dastavval kinoteatr orqasidagi xiyobonga oʻtamiz. Xayriyat,
bugun Hojiqulov koʻrinmaydi. Boʻlmasam, osmondan tushgandek yonimizga kelib:



36 Ertak bilan xayrlashuv

 

— Qani, sigaretni oling! — deydi.

— Chekasizmi, oʻrtoq muallim? Xoʻp, mana hozir... Marhamat! — deb Umar choʻntagidagi “Prima”ni olib uzatadi.

— Bezorilar! Lazarevning bezorilari! Senlarni hali... Familiyalaringizni aytinglar-chi! — deb toʻngʻillaydi va qora bloknotini olish uchun yoniga qoʻl suqadi...

Bizdan uzoqlashayotib:

— Ertaga lineykaga!.. — deydi.

— Xarosh! — deydi Umar.

— Yomon boʻldi! — Bu Hojiqulovning tahdidi.

Umar chap yonini kavlab, ochilmagan “Prima” qutisini
oladi. Akbar gugurt chaqadi. Chekamiz.

Kinoteatr maydoni simyogʻochdagi qalamsimon chiroqlar
nuridan oydin, munavvar. Eshik oldida, kontrolyor qarshisida
ikkinchi tekshiruvchi kabi, qo`lida qora bloknoti va bir tomoni
koʻk, bir tomoni qizil qalamini ushlagancha, yozishga mahtal
boʻlib olazarak Hojiqulov turadi. Bizni koʻrib, quvnagandek
qalamining koʻk tomonini rostlaydi. Bu rang salbiy gapni, qizili
esa ijobiy gapni yozishga xizmat qiladi. Darvoqe, qizili, Umarning tili bilan aytganda, “redko”, faqat daftar tekshirishda ishlatiladi...

Hojiqulov odaticha buzoq koʻzlarini bizga olaytirib:

— Ha, atamanlar, kinogami? — deya bilaturib soʻraydi. —
Bir kungina qolsalaring bo`lmaydimi shu savildan?

— Bilet olgan edik-da, muallim...

Hojiqulov oʻzining otidan ham tanish boʻlib ketgan familiyalarimizni yana soʻraydi:

— Qani, aytib yuboringlar-chi!

— Normatov, — deyman men.

— Islomov, — deydi Umar.

— Jalolov, — deydi Akbar.

— Ertalab non yeganmidingiz oʻzi? Qattiqroq gapirsangizchi!.. 10-”g”dan-a?

— Xuddi shunday! — javobimiz umumiy.

Bilet yirtiladi. Orqamizdan Hojiqulovning boʻgʻiq tovushi
eshitiladi:

— Ertaga lineykaga!..

— Xarosh! — deydi Umar.



Kechirasiz, o'rtoq muallim! 37

 

— Yomon boʻladi!

Oʻzim boʻlmasa adabiyotni qariyb Risolatchalik yaxshi
koʻraman, ammo bu o`qituvchiga, uning darsiga sira tob-toqatim yoʻq. Ikki yildirki, shu Hojiqulov dars beradi, lekin hanuzga qadar undan loaqal biror ogʻiz yaxshi gap, yangi gap,
qiziqarli narsa eshitganim yoʻq va eshitmasligimga ham aminman. Umar kulib, “Eski ogʻizga yangi gap qayoqda!” deb bejiz
aytmaydi. Uning darsi — nuqul tanbeh, nuqul qora bloknot-u
qalamning koʻk tomoni, keyin uzundan-uzoq, hatto tanaffusga
chalingan qoʻngʻiroq ham chek qoʻyolmaydigan, ensani qotiruvchi quruq nasihat, maqtanish: “Bizlar undoq edik, bizlar bundoq edik, sizlar esa...” Shu boisdan mudom bu darsda yo yozilajak she'rimni kallamda pishitib, yoki Risolat haqidagi shirin
xayollar ogʻushida sarxush boʻlib oʻtiraman.

Eshikdan Xolmatning boshi koʻrinadi.

— Mumkinmi, oʻrtoq muallim?

— Dars vaqtida qayoqlarda daydib yuribsan? — deb baqiradi
Hojiqulov.

— Saparov muallimimiz papirosga yuborgan edilar. Magazinchini kutib, kech qoldim...

— Boring oʻsha muallimingizning oldiga! E-e, familiyangizni aytib keting!.. — Hojiqulov yoniga qoʻl suqadi...

Ana, endi tamom! Boshlanadi: “Sizlar undoq, sizlar bundoq... O-o-o, bizlar!..” Nasihat fani boʻlganida, ehtimol, bularni eshitgan hech kim, hatto ikkichi Qosimov ham “4” olmas edi...

“She'r... Risolat... She'r... Risolat...”

— Qani, Normatov, navbatdagi bandini siz aytib yuboring-chi!

Hojiqulovning ovozidan hushimga kelaman va koʻz oldimdan xayol pardasi koʻtarilib, doskadagi yozuvlarni oʻqiyman:

“Saida obraziga xarakteristika ” degan mavzudagi insho rejasi:

1. Saida — oddiy o'zbek qizi.

2. Saida — kolxoz komsomol tashkilotining sekretari.

3.”

Demak, uch raqami qarshisini men toʻldirishim kerak shekilli.
Doskadagilarni, shubhasiz, Hojiqulov topgan — uning xati.
Aftidan, navbatdagisini hech kim, hatto Risolat ham bilma


38 Ertak bilan xayrlashuv

 

gan koʻrinadi. Shuning uchun oxirgi, “hurmatli nomzod” —
mendan soʻrayotir. Hamisha shunday: hech kim aytolmaganini
mendan soʻraydi. Bolalarning aytishicha, koʻp kitob oʻqiganlik
jihatidan maktabda mening oldimga tushadigani yoʻq emish.
Unisini bilmayman-u, ammo bu sohada goh-goh — ilojsiz qolgan kezlarida, albatta — Hojiqulov ham meni e'tirof etishga
majbur boʻladi va ba'zida adabiy kechalarni tashkil qilishni menga
topshiradi. Quvonchli joyi shundaki, bunday vaqtlarda mudom
koʻkka bo`yalib kelgan nomim qizil rangda qora bloknotga tushadi. Qani edi, shu bloknot ham qizil boʻlsa!..

— Nimani? — deyman savolni tasdiqlatib olish uchun.

— Nimani boʻlardi — rejaning navbatdagi bandini-da!
Doskaga qarang! — Hojiqulov doskaga ishora qiladi. — Koʻzingiz
oʻtmayaptimi, yoki uxlab oʻtiribsizmi?

— Yoʻ-oʻq, — deyman choʻzib va doskaga qayta koʻz yugurtirib, gʻijinaman: “Shuyam reja boʻ`ldi-yu!..”

— Saida... — deyman gʻoʻldiranib va beixtiyor ichimdagi
gapni baralla aytib yuborganimni bilmay qolaman: — Savodsiz!..

— Nima?! Kim? — Hojiqulovning rangi boʻzday oqarib,
buzoqnikidek koʻzlari xonasidan chiqib ketguday kattalashadi
— goʻyo faqat oqish pardaga aylanib qoladi.

— Kechirasiz, oʻrtoq muallim! Men... men bilmay boshqa
gapni aytib yuboribman, — deyman uning vajohatidan qattiq
chora kutganim uchun oʻzimni past olishga tirishib, lekin baribir tilimni tiyolmayman: — Lekin, oʻrtoq muallim... bu rejangiz yaramaydi. Shuni aytmoqchi edim...

— Kim aytdi?! Nega?! — Hojiqulov qichqirib yuboray deydi.

— Yaqinda jurnaldan oʻqidim...

— Qanaqa jurnal?

— “Til va adabiyot”...

— Men “Til va adabiyot”ingizni bilmayman! Bu — mening
darsim! Chiqing, chiqib keting darsimdan! — deydi Hojiqulov
negadir endi past, xasta tovushda, biroq qat'iy.

Sinfdoshlarimning hayron nigohi menga qadalganini his etaman. “Boshingizga balo orttiryapsiz” degandek kuyinib turgan
Risolatga boqaman. Lablari boʻyalgandek gulobi: hoynahoy, tishlagan. Qayrilma kiprikli koʻzlarida iltijo: “Qoʻying, kerak emas!”



Kechirasiz, o'rtoq muallim! 39

 

Shu — qimtilgan lablardan oʻpgim keladi. Xayolan o“paman
ham...

U yoqdan Hojiqulovning oldingidan ham balandroq tovushda:

— Men sizga aytyapman, Normatov, sinfni boʻshating tezroq! Menga sizdaqa oʻzbilarmon, bezori oʻquvchi kerak emas,
bildingizmi! Jo“nang! — degani eshitiladi.

...Tarix darsi. Turobadzening dars oʻtishga xushi kelmadi shekilli, “Sizda siyosiy til bor” deya, sinfni menga topshirib, oʻzi
jismoniy tarbiya oʻqituvchisi Safarov bilan somsaxo`ʻrlikka
jo'naydi. Men uning tayinlagani boʻyicha, oʻtilgan mavzuni
takrorlay boshlayman.

Eshik chertiladi.

— Mumkinmi, domlajon? — Kimningdir tanish, lekin
qoʻrqinchli ovozi...

Ostonada Hojiqulovning Safarov “volno”sini eshitmagandek soʻrraygan gavdasi paydo boʻladi. Bolalar gurr etib
oʻrinlaridan turishadi. U qoʻli bilan “oʻtiringlar” ishorasini bildirib, menga yuzlanadi:

— Qani, oʻrtoq Normatov, martabalar muborak boʻlsin!
— deya kinoyali tirjayadi. — Oʻzingiz tengi oʻquvchilarga dars
berish uchun kim huquq berdi sizga?

— Dars emas, oʻrtoq muallim, shunchaki... Turobov
muallimimizning ishlari bor ekanmi, mendan iltimos qildilar...

— Shunday de-eng! Ho-o, Turobov muallimingizga kim
iltimos qilgan ekan darsni qoʻyib somsa yeyishni? — Hojiqulov
nimanidir sinayotganga oʻxshab qiya qaraydi.

— Bilmasam, — deyman yelkamni qisib.

— Bilmasangiz, chiqib keting bu yerdan! Bilmasangiz, nima
qilasiz oquvchilarni aldab, ularning qimmatli vaqtini olib?.. —
u mehribonlik qilayotgan kabi ochiq chehra bilan bolalarga qaraydi: — Shunday emasmi, oʻquvchilar?

“Oʻ`quvchilari” negadir miq etmaydi. Risolat oldida, sinfdoshlarim oldida izza boʻlganimdan ogʻzimni yopolmay qolaman:

— Siz keting! Nima qilasiz birovlarning darsiga poyloqchilik
qilib? Darsi uchun kerak boʻlsa Turobovning oʻzi javob beradi!



40 Ertak bilan xayrlashuv

 

— Mah-ma-da-na! Ho“ Turobovning tirranchasi-ey!

Ko`zimdan yosh chiqib ketay deydi.

— Chiqing, chiqib keting!

— Xoʻp, domlajon, uzr! Siz aytasiz-u!.. — Hojiqulov shubhali tirjayib qoʻl qovushtiradi. Uning bu holati goʻyo xoʻjasi
qarshisida qulluq qilayotgan qulni eslatadi. — Biz-ku chiqib ketamiz, ammo keyin siz ham qolmaysiz — maktabdan chiqib
ketasiz oʻsha Turobovingiz bilan!..

— Boʻpti, koʻramiz! Eshikni yoping!

— Mayli, eshikni yopaman-u, pedkengashga qoʻyaman
masalangizni, masalalaringizni!..

— Qo`ʻ`ysangiz qoʻyavering!

Tavakkaliga tap tortmayman. Meni maktabdan haydamasa
kerak: a'lochiman, yana — maktab devoriy gazetasining muharririman-ku! Men ketsam, uni kim chiqaradi? Buning ustiga, “Lenin uchquni”da she'rlarim chiqqan!.. Qaytaga, Hojiqulovning oʻziga bir kor-hol boʻladi. Oʻqituvchilarning bari, hatto
direktor ham uni yomon koʻrarmish, lekin chora topolmasmish. Umarning aytishicha, “podderjka”si zoʻr ekan-da...

Bir hafta burun boʻlib oʻtgan bu mojaroni eslab, “baribir
hech narsa qilolmaydi” degan oʻyda indamay turaverishga qaror
qilaman. Lekin, “Eshityapsizmi, jo'nang deyapman sizga! Ikkinchi bor qorangizni koʻrmayin!” degani sabr kosamni toʻldirib
yuboradi. Daftar-kitobimni yigʻishtirib eshikka otilaman. Ammo
ostonaga yetmasdan Hojiqulovning kutilmagan buyrugʻi meni
toʻxtatadi:

— Qayting!

Bunday paytlarda uning “Ota-onangsiz maktabga kelma”
deyishini eslab:

— Otamni opkelaymi, onamni? — deb soʻrayman.

— Oʻtiring joyingizga! — deydi u gapimga e'tibor bermay;
avzoyidan boshqa narsani oʻylayotganga oʻxshaydi. — Keyin gaplashamiz siz bilan. Bugun pedkengash bor... Esingizdan, eslaringizdan, — deya u Umar bilan Akbarga ham qarab oladi, —
chiqmasin! Aks holda...

— Xaro-osh! — deb qoʻyadi Umar.

— Yomon boʻladi, oʻv bola!



Kechirasiz, o'rtoq muallim! 41

 

Akbar oʻrnidan turib, qoʻllarini bir-biriga qovushtirgancha,
atay qimtingan koʻyi xunuk bir tovushda shang£illaydi:

— Birr matta kechiring, oʻrtoq muallim!..

Hojiqulovdan boshqa hamma kulib yuboradi. Uning yapaloq
peshonasi tirishgan. Bunday mahalda nasihatni qalashtirib, surasini surardi-ya, afsuski, hozir...

Soatim yoʻq, Umarnikiga qarayman: mana, tanaffus...

— Kimda savol bor? — deb soʻraydi Hojiqulov har galgidek. Umar qoʻl koʻtaradi.

— Xoʻsh?

— Oʻrtoq muallim, RAPP nima degani? — U menga koʻz
qisib qoʻyadi.

— Bu mavzudan oʻtib ketganmiz-ku?..

— Oʻtgan boʻlsak ham-da, tushunmayapman shunga...

Hojiqulov buzoq koʻzlarini derazadan koʻrinib turgan yaltiroq tol barglariga tikadi.

— RAPP, — deydi birdan bosh burib, — bu — Rossiyskiy
Adabiy Partiya degani.

— Oxirgi “P”si-chi?

— Padaringga la'nat degani!..

Hojiqulov Safarovning “smirno”sini eshitmaganday shalpayib, sinf jurnalini goʻyo birov tortib olishidan qoʻrqqan kabi
mahkam koʻkragiga bosgancha, dars yakunlashning barcha rasmrusumlarini unutib, katta-katta qadamlar bilan tez yurib baland koʻk eshikdan chiqib ketadi...

Qoʻngʻiroq chalinguncha sinfda qahqaha tinmaydi.

Men bu dars tugashini she'riy maktublarimga Risolatning
javobidan orziqib kutaman. Baxtimga...

Qoʻngʻiroq chalinadi — dars tugaydi...

...Kechirasiz, oʻrtoq muallim!..

ALGEBRA DARSI

Qoʻngʻiroq chalinadi — dars boshlanadi...

— Oʻrtoqlar, kvadratning kvadrati nima boʻladi? Avval shuni
aytinglar, keyin oʻtaman darsni!

Bu kishi — darsning muqaddimasini hamisha shunday boshlagani uchun “Kvadrat” laqabiga sazovor boʻlgan oʻqituvchimiz



42 Ertak bilan xayrlashuv

 

Asadov. U “i” unlisiga urgʻu berib, tojik talaffuzida gapiradi.
Bundan tashqari, ikki gapining biriga “oʻrtoqlar”, “oshino”
soʻzlarini qoʻshadi. Akbarning sanashicha, “oʻrtoqlar”ni bir
soatda 148 marta ishlatganmish. “Hoy, matematik, bunchalik
murakkab hisobni qandoq qilib chiqarding?” deb hazillashib
qoʻyaman unga.

Asadovning biror masala yoki misolni toʻla-toʻkis yechganini eslayolmayman. Bolalar “Javobi chiqmadi-ku oʻrtoq
muallim?” deb chugʻurlashishsa, qoʻl siltab, “E oshino, javobi
shart emas”, deydi.

— Qoniy, oʻrtoqlar, uy vazifasini bi-ir koʻraylik-chi, kim
bajaribdi, kim bajarmabdi? — U qator oralab uy vazifalarini
tekshira boshlaydi.

Men matematikaga ham qiziqsam-da, uy vazifalarini
koʻpincha bajarmay kelaman. Birinchidan, turli bahona bilan
Asadovdan bemalol qutulishimni bilsam, ikkinchidan, bu sohada suyangan togʻim — Risolat bor! U matematikadan doskaga
chiqqudek boʻlsa, menga oʻxshagan a'lochilar yerga qarab oʻtiradi.
Uning hamma ishi pishiq-puxta, biror marta boʻlsin dars tayyorlamay kelganini hech kim bilmaydi. Qaysi dars demang qoʻl
koʻtarib turganini koʻrasiz!

Boz ustiga mening ham bor tashvishlarim shu jafokashning
boʻynida...

— Ibrohim, kechagi misolni yechdingizmi? — deydi u kuyinchaklik bilan, xuddi u turganda biror marta men yechib yurgandek.

— Yoʻq, — deyman oʻzimni beparvo koʻrsatishga urinib.

— Daftaringizni bering boʻlmasam, koʻchirib qoʻyaman.

— Ana, so“mkamdan oling!..

“Shuni xotinlikka olsang, maza qilasan-da lekin, — deydi
kulib Umar, — qishda koʻrpa, yozda koʻrpacha...”

— Bu sizning xatingizga o“xshamaydi-ku, Normatuf oshino? — deydi tepamda qaqqayib turgan Asadov.

— U oʻxshamasa, men unga oʻxsharman, muallim! — deya
haddim sigʻishidan shoʻxlik bilan javob qaytaraman.

Asadov devoriy gazetadagi matematik terminlarni qoʻshib
yozgan she'rimni oʻqib, menga tan bergan. Shundan buyon uy
vazifasini bajarmasam ham deyarli koyimaydi, faqat “Ko'pam



Kechirasiz, o'rtoq muallim! 43

 

she'r yozabermay, uy vazifasini bajarishga ham bir e'tibor bering, oshino!” deb qoʻyadi.

Oʻqituvchi jurnalni ochib, doskaga chaqira boshlaydi:

— Jalolu-uf, matematik oshino, bu yaqqa bir keling!

— Oʻrtoq muallim, mening bahomni bilasiz-ku!.. — deydi
oʻtirgan joyidan Akbar.

— Shundaymi? Ha, boʻlmasam, kundalikni opkeling, oshino!

Akbar peshtaxtani koʻtarib ivirsigan boʻladi.

— O`rtoq muallim, kundaligim uyda qopti...

— Sizga, boʻlmasam, ildiz ostida “4”!

— A? — Akbar kundaligini chiqaradi.

— A oshino, bu deganim “2”-de! Ikkining kvadrati toʻrt
boʻladi. Ildiz ostidan chiqarsa...

— O`rtoq muallim... — Akbar o`qituvchiga yalinqirab boqadi.

— Ha mayli, “3”! Shopir boʻlsangiz, moshinangizga bir
minamiz-de! Opkeling kundalikni!..

Akbarni “matematik” deyishimiz bejiz emas. Bu fandan u
oʻta no“noq. Kuni shu: “shopir boʻladi, Asadovni moshinasiga
mindirib”, zoʻrgʻa “3” oladi. Hayronman, lineykadan qochib
ketgani uchun Hojiqulov uni 21 musht urganini qandoq sanagan ekan-a?..

U voleybolni yaxshi oʻynaydi. Safarovga havasi keladi. Safarov esa kemshik tishlari orasidan chirt etkizib tupuradi-da,
“O`ylama, men tirik ekanman, sen bolaga oʻrin yoʻq!” deydi.
Bilmadim, Akbar bechora endi nima qilar ekan... Oʻzi yaxshi
bola-yu, bir oz qoʻrqoq-da: Hojiqulov ura-ura “mulla” qilib
qoʻygan. U hatto oʻqrayib qarasa ham, qoʻllarini bir-biriga qovushtirgancha, atay qimtingan holda gʻalati tovush bilan “Birr
matta kechiring, oʻrtoq muallim!” deya shangʻillab yuboradi.
Albatta, bu “kechirim” zamirida alam va kinoya bor...

Akbar — mening uchinchi raqamli “general”im. Hojiqulov yoʻq joylarda gʻoyat jur'atli: Risolatga maktubimni yetkazishmi, “Prima” topib kelishmi, xullas, so“zimizni yerda
qoldirmay bajaradi. Umar uni “Voobshche-to, molodes paren
— poslushniy” deb maqtaydi.

Doska oldida — yaqinidan oʻtsangiz, atrining hidi ikki kun
dimogʻingizdan ketmaydigan Salimova degan yasanchoq qiz
javob berolmay mulzam. Asadov tajang. Bizga oʻgiriladi:



44 Ertak bilan xayrlashuv

 

— Oʻrtoqlar, kim aytadi?

Oldingi partada oʻtirgan Risolatning hamisha tayyor qoʻlini
koʻraman.

— Qoniy, oʻrtoq Fayziyeva, Viyet teoremasini bir sayrab
yubaring, oʻrtoq Salimova bir eshitsunlar!

Risolat sharillatib aytib tashlaydi.

— Oxi, bilim deganlari mundoy boʻpti-de! Eshitdingizmi,
Salimova? Oʻtiring, oʻrtoq Fayziyeva, “S”ning kvadrati!..

— Menga-chi? — deya suzilib soʻraydi Salimova.

— Sizga... — Asadov oʻylangan boʻladi, — o“smangiz uchun
bir ball, surmangiz uchun bir ball... Hisoblang! Shuniyam bilmasangiz kerag-a, oʻrtoq Salimova? Demak, bahongiz — ildiz
ostida “4”-de!

Keyin oʻqituvchi va'zxonlikni boshlaydi; Salimovaga
oʻxshaganlarni yomonlaydi, ularni Risolatdan oʻrnak olishga
chaqiradi. Ma'ruzasini “O-o, bizlar o“quvchiligimizda qandoq
edig-a, oʻrtoqlar!” deb tugatadi.

Soʻng misol yechishga oʻtamiz. Asadov uyga vazifa berarkan:

— Oʻrtoqlar, tayyorlanishingiz shu boʻlsa, imtihonda ahvolingiz voy! — deydi.

Doskadan misolni koʻchirib olayotgan bolalar chugʻurlashadi:

— Oʻrtoq muallim, anavi yechganingizning javobi chiqmadi-ku?

Asadov qoʻl siltaydi:

— E oshino, shart emas!..

Men bu darsning jiddiyroq o`tilishini Risolat mening munosabatlarimga e'tibor bilan qarashidek istayman. Biroq, afsuski...

Qoʻngʻiroq chalinadi — dars tugaydi...

...Kechirasiz, oʻrtoq muallim!..

KIMYO DARSI
Qoʻngʻiroq chalinadi — dars boshlanadi...
— Hozir kimning darsi? — deb soʻrayman yonimdagi

Umardan.
— Nuriyansning, — deydi u quvnab.



Kechirasiz, o'rtoq muallim! 45

 

Ostonada oʻzi ham, gap-soʻzi-yu qiliqlari ham kimyoviy
mo'jizadek ajoyib muallimimiz Gʻ“affor Nuriyevich paydo
boʻladi. Sinf sevimli odamni koʻrib, boyagi qiy-chuvini unutadi, xona suv quygandek jimjit boʻlib qoladi.

Gʻaffor Nuriyevichning boʻyi past, sochi siyrak, koʻzi
tiyrak, ma'noli boqib turadi. Oʻz fanini gʻoyat sevadi, puxta
biladi. Bir galgi laboratoriya ishida roʻy bergan noxush hodisa
esimda...

Qosimov degan bolaning ehtiyotsizligi natijasida Gʻaffor
Nuriyevichning qoʻliga kuydiruvchi modda toʻkilib ketadi. Sinf
goʻyo muzlab qolgan. Hammamiz unga achinamiz, bu hodisaning oqibatidan qoʻrqamiz. U esa odatdagiday xotirjam, “Nima
boʻpti? Kuysa, bir qoʻl kuyibdi-da! Bu fan uchun qurbon
boʻlmoq ham baxt!” deydi shavq bilan.

Nafaqat men, balki hamma uni oʻqituvchilarimiz orasida
eng a'losi deb biladi.

Gʻaffor Nuriyevich dars boshlashdan oldin:

— Mashg'ʻulotimiz muvaffaqiyatli oʻtadi degan umiddaman.
Bu yoʻlda sizlarga omad, menga g`ayrat bersin! — deydi quvnoq
ohangda.

Ofarin, G'affor Nuriyevich! Ofarin, oʻrtoq muallim!

U gapni chertib-chertib gapiradi. Qiliqlari ham oʻziga mos,
yarashiqli. Holbuki, uning ayrim qiliq va iboralari gʻoyat kulgili.
U goho hajviy rolni ijro etayotgan mohir aktyorni eslatadi.
Lekin biz — oʻquvchilar bunga ortiq ajablanmaymiz, kulmaymiz ham. Negaki, bularning bari — uning oʻziniki, tabiatidan
tugʻilgan xislat-odatlar. Har gal kimyodan yomon baho oladigan “ikkichi” Qosimov ham undan nolimaydi, qaytaga nechundir minnatdor...

Men G`affor Nuriyevich artist yoki adabiyotchi boʻlmaganiga afsuslanaman. Uning bir aytgan oʻtkir iborasini takror
eshitish mushkul — ertasi u yangisini ishlatadi.

Oʻqituvchi oʻtgan mavzuni soʻray boshlaydi.

— Muhtaram Boltayev! Sizni tantanavor suratda doska huzuriga tashrif buyurishga taklif etaman...

Boltayev chiqadi.

— Polietilen formulasini yozib mani xushnud eta olasizmi?
— deydi Gʻaffor Nuriyevich shoʻx ohangda. Doskadagi formulani koʻrib esa beixtiyor oʻrnidan turib ketadi:



46 Ertak bilan xayrlashuv

 

— O`chiring, darhol oʻchiring! Hech kim koʻrmasin! Mani
sharmanda etib fruktozani yozdingiz! Jingalak sochli kallangizda
yana bir bor oʻylab koʻring, birodar!

Boltayev “jingalak sochli kallasida yana bir bor oʻylab
koʻradi”, ammo Gʻaffor Nuriyevichni “xushnud eta olmaydi”...

— 0Oʻ-o“ Jaloli-iy, — deydi G“affor Nuriyevich shivirlashib oʻtirgan Akbarga, — doska oʻzlariga muntazir!..

Akbarning ham javobidan qoniqmagan oʻqituvchi deydi:

— Mavzuning ellik foizini bilasiz. Demak, bahongiz ham
shunga yarasha. Labbay, necha boʻlarkan?

— Besh, — deydi nimagadir ishongan Akbar.

— Iya, nega endi?

— Ellikning yarmi... nolini optashlasak, beshi qoladi-da,
muallim!

— Ofarin-e! Matematikani ham qultillatmay ichib yuborgan ekanlar-da!..

Bu yoqdan biz luqma otamiz:

— Uning oʻzi "таётайК"-да, С"айог Ушпуеюсти

— Shunday demaysizlarmi? Obbo, mulla Akbar-ey!.. Ha
boʻlmasa, bu yogʻini bizning mashhur kimyogar Qosimov
hal qilib berar?..

“Mashhur kimyogari”dan ham, odatdagidek, hech sado
chiqmagach, Gʻaffor Nuriyevichning jahli qoʻziydi va pardamaparda koʻtarilib boruvchi ovozda doskadagilarga birin-birin zarda
qiladi:

— Oʻtiring!

— Keting!

— Yo`qoling!

Kulgili hol. Kulamiz. Gʻaffor Nuriyevichning oʻzi ham bizga
qoʻshiladi. Ammo birdan xomush tortib, deraza oldiga boradi.
Uzoq turadi. Soʻng Risolatga qarab iltijo ohangida murojaat qiladi:

— Fayziyeva, oʻzingiz chiqib hal etmasangiz, bu uch pahlavonning tishi bir shaftoliga oʻtmadi!

O-o, Risolatim! Mening erka xayolginam! Har darsda qoʻl
koʻtarib turishni bilasan-u, maktublarimga javob qaytarishga
qolganda... Umar aytgandek — “redko”.

Oʻqituvchi doskani formula bilan toʻldirib yuborgan Risolatdan zavqlanib ketadi:



Kechirasiz, o'rtoq muallim! 47

 

— 0-0, man sizni oʻzimday bilaman! Siz oʻqituvchi
boʻlsangiz, manga non qayoqda edi, Fayziyeva! Sizga baholarning oliysi — plyus “5” qoʻyishga ruxsat eting!..

Yangi mavzuni “miyamizga qoʻrgʻoshin misol quygan”
Gʻaffor Nuriyevich darsni bunday yakunlaydi:

— Navbatdagi mashgʻulotgacha sizlar maning baxtimga,
man sizlarning baxtingizga omon boʻlaylik!

O, bu dars naqadar maroqli!

Men bu darsning Risolatning visolidek choʻ`zilishini istayman. Afsuski...

Qoʻngʻiroq chalinadi — dars tugaydi...

...Kechirasiz, oʻrtoq muallim!..

BIOLOGIYA DARSI

Qoʻngʻiroq chalinadi — dars boshlanadi...

Malikaning sevgan mashgʻuloti — eshik oldida turib
oʻqituvchi kelishini poylash. Men uni devoriy gazetada hajv
qilsam, Akbar oʻpkalab qoladi: “Joʻra, bekor qipsan-da shuni, “Kinoga yur”, desam, “Qrtogʻing meni gazetada sharmanda
qildi — bormayman”, deydi”.

Malika shoshib kelib joyiga oʻtirarkan, bizga oʻgirilib past
ovozda:

— Lama-arg! — deydi: “Lamarg kelyapti” degani.

“Lamarg” — Salimovning laqabi. Aslida, Salimov bu soʻzni
Qosimovdan soʻrasa, u doim “Lafarg” deydi, sira yodida saqlolmaydi. Shunda Salimovning jigʻibiyroni chiqib baqiradi: “Lamaarg!..”

Mana, qarshimizda sip-silliq kallasini silab Lamarg oʻtiribdi.
Uning boshi oynadek yaltiraydi: shaq-shaq kal. Bundan or qilmoqchi boʻlibmi, u harbiynusxa kepkasini kiyib dars o`tmoqchi
boʻladi, ammo biz chugʻurlashamiz: “Oʻrtoq muallim, sinf
qorong£ilik qilyapti, jamolini bir koʻraylik!..” Shoʻrlik Salimov
bosh kiyimini olib stolga qoʻyadi-da, kumush gardishli
koʻzoynagining g“uborsiz koʻzlarini qayta-qayta arta boshlaydi.
Bu — uning jahli chiqqani. Mabodo, shunday paytda biror ogʻiz
ortiqcha gap aytsangiz, tamom, yarim soat “O-o-o, bizlar



48 Ertak bilan xayrlashuv

 

oʻquvchiligimizda qandoq edig-a!” deb eski xirgoyini oladi. Soʻng,
asabi joyiga tushgach, koʻzoynagini burni ustiga qoʻndirarkan,
g'urur bilan qoʻshib qoʻyadi: “Men oʻtqazgan nihol hech qachon о"ятау qolmagan! Ana, maktab bogʻidagi daraxtlarni
koʻring!..” Men bu yoqdan “Lekin boshingizdagisi o“smabdida, oʻrtoq muallim!” deyman hazillashib. Ammo bu gapga u
kumush gardishli ko“zoynagining g“uborsiz koʻzlarini “bezovta” qilmaydi — beparvogina bosh silab qoʻyib, “Qosimov, doskaga!” deydi.

Shoʻring qurg“ur Qosimov — uning har galgi mijozi: qaysi
darsi boʻlmasin, dastavval shundan soʻraydi; “Sinfning tayyorgarligini Qosimovdan bilaman”, deydi. Qosimov esa biologiyaning oddiy mavzulariga ham fahmi yetmay xunob boʻlganidan
tanaffus chogʻ`lari Risolatdan qayta-qayta tushuntirishini oʻtinib
oʻtiradi.

Mana, har galgidek — Qosimov doska oldida! Lamarg
uning “javobi”ni tinglarkan:

— Yana, yana, yana, — deb bir soʻzni ermak qiladi. Keyin
“Lamarg”ni soʻraydi. Qosimov esa, odatdagidek, “Lafarg” deydi.
Salimov jig`ʻibiyron boʻladi, kumush gardishli koʻzoynagining
g“uborsiz koʻzlarini iyig“i chiqquncha artarkan, baqiradi:

— Lama-arg!.. — Koʻzoynagini burni ustiga qoʻndiraturib:
— Oʻtiring, — deydi. — Talant bor-u, lekin “uch”!

Umar ikkimiz bu zerikarli darsda orqangi partaga oʻtirib
olib kitob oqiymiz. Lamargning koʻzi bizga tushib:

— Qani, Normatovdan ham bir eshitaylik, — deydi. Eranqaran oʻrnimdan turaman. Mavzuning sarlavhasini ham bilmayman.

Sinfxonamiz oftobroʻ“yada joylashgani uchun derazadan
tushayotgan yogʻdu Lamargning yaltiroq boshida sinib, oʻynaydi:
koʻzni qamashtiradi. Qayoqdandir uchib kelgan daydi pashsha
ana shu “favvora”ning oʻrtasida maskan qurmoqchi boʻladi,
Lamarg esa uni shap etkazib urib qo`yadi:

— He, egangni yegur!..

Bu kulgili manzaradan zavqlanib, ogʻzimga toʻgʻri kelgan
soʻzdan gap boshlayman va nutqimni “Bunday foydali
oʻsimliklar bizning togʻlarda ham bor!” deya ishonch bilan yakunlayman. Lekin uning bor-yo`qligini aniq bilmayman. Har qa


Kechirasiz, o'rtoq muallim! 49

 

lay, ana, iftixorga loyiq togʻlarimiz bor, o`sha men aytgan giyohlardan ham boʻlsa ajab emas. Nima, shuning bor-yo`qligini
Lamarg tekshirib boryaptimi!..

— Yoʻgʻ-e, rostdanmi?! Bizning togʻlarda-ya? — deya,
chippa-chin ishonganidan bolalardek qiyqirib yuboradi Lamarg.
— Qayerdan bildingiz?

— “Fan va turmush”dan oʻqidim! — deyman tavakkaliga.

— Obbo, siz-ey! Bizning togʻlarda ham bor, deng? Lokigin
yaxshi tayyorlanibsiz, Normatov, qoyil! — U bolalarga oʻgiriladi:
— Ana, qarang, hayotdan! Tagʻin oʻzimizning hayotdan-a!..
Bu kishining krugozori keng. Yashang, Normatov! Oʻtiring,
bahongiz “besh”!

Men bu doimiy muvaffaqiyatdan ajablanmayman. Oʻtirib,
oʻqiyotgan kitobimni boya kelib qolgan joyidan davom ettiraman.

Lamarg yangi mavzuni nasihatga oʻrab, chala-chulpa tushuntiradi-da, qoʻngʻiroq chalinmasdan harbiynusxa kepkasini
boshiga iladi...

Men shu savilning kiyilishini she'riy maktublarimga Risolatning javobiday orziqib kutaman. Baxtimga...

Qoʻngʻiroq chalinadi — dars tugaydi...

...Kechirasiz, oʻrtoq muallim!..

TARIX DARSI

Qoʻngʻiroq chalinadi — dars boshlanadi...

Baland koʻk eshik ochiladi-yu, bir daqiqa hech kim
koʻrinmaydi. Nihoyat, tik qomatini tebrata-tebrata, bir-bir
bosgancha salobat bilan “bizning intelligent” Turobadze kiradi.
U Risolatning partasi yonida toʻxtab, qoʻlidagi yagona anjomi
— sinf jurnalini stolga uloqtiradi va toʻrt barmog£ini likillatib,
dimog` bilan:

— Bevosita oʻtirilsin! Jamoat jammi? — deydi. Bolalar birbirlariga qo`ymay, “Falonchi yoʻq, pistavonchi yoʻq”, deyishadi. Ammo Turobadze quloq ham solmay, “nichevo, nichevo” deb qoʻyadi. — Qani, yerdan boʻrni olib bering!..




50 Ertak bilan xayrlashuv

 

Turobadze bashanglikda nafaqat maktabimizning, balki tumanning ham faxri: undan oʻtkazib kiyinadigani yoʻq! U bir
taqqan galstugini ikkinchi bor taqmaydi — har kuni boʻynida
yangisini koʻramiz.

Oʻzi ham gʻoyat xushmuomala. Biror ish vajidan murojaat
qilsangiz, chetroqqa oʻtkazib, qoʻlini kiftingizga qoʻyadi, xuddi
oʻn yillik qadrdonday xush jilmayib, gapingizni diqqat bilan
eshitayotgan kabi uni oʻzining “chto vi?”, “konechno”, “bevosita” singari munosabat iboralariga “koʻmib” turadi.

U familiyamizga “adze” qoʻshib gapirgani uchun oʻzini ham
shunday — Turobadze deb ataymiz.

— Sami Samadovich Samadze, — deb chaqiradi u sinfida
ikki yil qolgan “ermagi”ni, shalvirab chakkasiga tushib turuvchi, silliq taralgan quyuq sochlarini qoʻli bilan qulogʻi ortiga
oʻtkazib tekislarkan. — Bu yoqqa chiqing, birodar. Siz bilan bir
otamlashmasak, boʻlmaydiganga oʻxshaydi...

Samadovning javob berolmaganini koʻrib:

— Ogʻayni, — deydi, — sizga maslahat: sinfingizda yana bir
yil qolasiz, ana oʻshanda asli yoʻq bilimingiz yanada mustahkamlanadi, bevosita. Aks holda... Bu javobingizga eski oshnachilik
hurmati “ikki” qoʻyamiz. Lekin qoʻrqmang, jurnalga emas...

Turobadze yangi mavzuni besh-oʻn daqiqa ichida tushuntirishga ulguradi. Soʻzlash uslubining oʻzi qiziq. Masalan: “Endi
ikki ogʻiz gap Amerika haqida... Bir kalom Buyuk Britaniya xususida...” Shu bilan mavzuni yakunlaydi-qoʻyadi, vassalom. Soʻng:

— Xoʻsh, kimda savol bor, bevosita? — deb soʻraydi...

Ammo shu mahal eshik g'ijirlab, jismoniy tarbiya oʻqituvchisi
kemshik Safarovning tirjaygan basharasi koʻrinadi.

— Turobovich, — deydi u.

— Ha, Saparovich?

— Bir daqiqa...

Eshik orqasidan uning “Somsa keldi!” deganini eshitib qolamiz. Turobadze xudo huzuriga chaqirayotgandek shoshilib kiradi. Bilaturib soʻraydi:

— Sinfboshi kim?

Risolat oʻrnidan turadi.

— Sizmi? — deydi oʻqituvchi xuddi uni birinchi bor
koʻrayotgandek suq bilan tikilib. — Zarur ish chiqib qoldi,



Kechirasiz, o'rtoq muallim! 51

 

bevosita...Bu yoqqa chiqib, oʻtilgan mavzuni takrorlab tursangiz! Iltimos endi, besh daqiqa...

Turobadze yoqalarini tuzatib, chiqib ketadi. Biz uning “besh
daqiqa”sini yaxshi bilamiz. Bu, tanaffusga besh daqiqa qolganda
kelaman, degani...

Men Risolatga “biz chiqib ketaylik” ishorasini qilaman. U
jilmaygancha bosh silkib, kiprigi bilan tasdiq ma'nosini bildiradi.

Men, Umar va Akbar sinfdan chiqamiz. Akbar “Chekkim
kelyapti” deb, maktab bogʻi tomon ketadi. Biz, Umar ikkimiz
esa, “O`qituvchilar xonasi”ni chetlab, yangi gazeta-jurnaldan
darak olish uchun kutubxonaga yoʻl olamiz.

Deraza yonidan oʻtaturib, choyxona tomonga qarab oʻtirgan,
qoshidan oʻsma, koʻzidan surma arimaydigan kutubxonachimiz
Nazokat opani koʻrib qolamiz. U negadir mudom bizlardan
hadiksiraydi, nazari tushishi bilan teskari oʻgirilib oladi. Ehtimol, hozir ham “Voy, Lazarevning bezorilari-ku!..” degandir
ichida. Biroq biz o“ylagandek boʻlib chiqmaydi: bu gal u bizni
xush qarshi oladi.

— Keling, shoir! — deydi menga quvnoq ohangda. —
Tabriklaymiz, gazetada she'ringiz chiqibdi!.. — U alohida ajratib
qoʻyilgan gazetani menga uzatadi.

Umar bilan talashib she'rni oʻqib chiqamiz.

— Nazokat opa, akamdan xat bormi? — deb soʻraydi Umar.

— Yoʻq... Nima, sizlarda dars yoʻqmi?

— Bor.

— Kimning darsi?

— Turobadze muallimimizning.

— Turdi akaningmi?

— Ha, ishi bor ekanmi...

— Ho-o, oʻlib qolsinlar! Ana, choyxonada oʻtiribdilar-ku!..

Biz yelka qisamiz va Nazokat opaga rahmat aytib, sinfga yuguramiz. Umar gazetani baland koʻtarib, tantanali tarzda
“Oʻrtoqlar! Ibrohimning she'ri chiqibdi”, deya e'lon qiladi va
uni oʻqib beradi. Men uning Би дШв"ЧФап quvonishni ham,
g'ijinishni ham bilmayman. Partasi tomon oʻtarkan, u harholda
men istagan ishni qiladi: gazetani Risolatning oldiga qoʻyadi...



52 Ertak bilan xayrlashuv

 

Men uni doim koʻnglimdagi ishni qilgani, koʻnglimdagi
gapni topib gapirgani uchun yaxshi ko`raman. Mana, oʻn yildirki, bir partada oʻtiramiz, ammo biror marta “sen-men”ga borganimiz yoʻq.

Oramizda faylasufimiz shu. Uning otasi koʻproq ruscha gazetalarni oʻqiydi va urush xotiralaridan gapirib oʻtiradi. Umar ertasi
kuni kelib undan eshitganlari-yu kinoda koʻrganlarini qoʻshibchatib bizga hikoya qilib beradi. U ruschani yaxshi biladi. Biror
oqshom kinoni kanda qilmaydi. Lazarev uni “Etot general —
moy pomoshnik, filosof!” deb maqtaydi. Darhaqiqat, u oddiy
ikir-chikirlarga ham jiddiy koʻz bilan qaraydi, chuqur mulohaza yuritadi, goho qildan ham qiyiq chiqaradi, xullas, jaydari
faylasufning oʻzginasi!

...Mana u — Turobadze! Somsani yeb bitirgan shekilli, odatdagidek, tanaffusga besh daqiqa qolganda huzurimizda shay.
Stoldan sinf jurnalini olarkan:

— U yogʻini oʻzlaring kelishtirib kelasizlar-da, a? Men sizlarga bevosita ishonaman. Kimda anovinaqa savoldan bor? — deydi.

Akbar “menda” deydi.

— Xoʻsh?

— Oʻrtoq muallim, kommunizmda ham matematika
boʻladimi?

Sinfda kulgi koʻtariladi.

— Chto vi, konechno! — deydi Turobadze iljayib. — Yana?

Umar oʻrnidan turadi.

— Xoʻsh?

— O`rtoq muallim, konstitutsiyada barcha grajdanlar teng
huquqli, deyilgan-ku, nega Hojiqulov hatto kinoga kirishgayam...

— Qoʻying, arzimaydi! — deya qoʻl siltaydi Turobadze va tik
qomatini tebrata-tebrata, bir-bir bosgancha salobat bilan baland koʻk eshikdan chiqib ketadi.

Men bu darsning sidqidildan oʻtilishini Risolatning she'riy
maktublarimga yurakdan javob qaytarishiday istayman. Biroq,
afsuski...

Qoʻngʻiroq chalinadi — dars tugaydi...

...Kechirasiz, oʻrtoq muallim!..



Kechirasiz, o'rtoq muallim! 53

ASTRONOMIYA DARSI

 

Qoʻngʻiroq chalinadi — dars boshlanadi...

Oʻzi ham familiyasidek daroz Hamroqulov baland koʻk
eshikdan ikki bukilib, eran-qaran kirib keladi. Keladi-yu, stulga
yastanib olib, gazeta oʻqishga tushadi. Bir ozdan soʻng, dars
berishi kerakligini eslab, sinfga loqayd nazar tashlaydi.

— Jalolov, chiq doskaga! — deydi.

— Jalolov yoʻq, — deb javob beradi kimdir orqangi partadan.

— Nega? — deydi Hamroqulov derazadan maktab hovlisiga koʻz yugurtirib. — Nima, bu yer akademiyami, xohlasa kelib,
xohlamasa kelmay... Bugun pedkengashga shu masalani qoʻyaman!

Hayronsan: nima, uning oʻzi akademikmi? Haftada atigi
bir soatgina darsi bor-u, shunga ham ba'zan kelsa, ba'zan... Uni
kim, kim pedkengashga qo`yarkan?..

Akbar “Shu ezma darsdan koʻra “Prima” yaxshi” deb, maktab bogʻiga ketgan.

Derazadan koʻrinib turibdi: ikki qora — oldinda Turobadze,
orqasidan Nazokat opa bogʻ tomon oʻtadi. Bir gap bor asli...

Hamroqulov Boʻriyeva degan qizdan oʻtgan mavzuni
soʻraydi.

— Oʻrtoq muallim, o“qimappan. Esimdan chiqibdi... — deydi
Во"пуеуа.

— Oʻtiring, — deydi parishonxotir Hamroqulov, — bahongiz “uch”!..

Undan keyin anchagina javragan Qorayevga ham shuni takrorlaydi:

— Oʻtiring, bahongiz “uch”!..

Hamroqulov zoʻrgʻa oʻrnidan qoʻzgʻalib, yangi mavzuni
tushuntira boshlaydi:

— ...Galaktikadagi osmoniy jismlar sirti, — deydi u, —
nimaday, hozir, hozir... — deya soʻz topolmay qoladi. Uning
tilidagini Umar aytib yuboradi:

— Salimovning kallasiday!..

— Vo-o! ...silliq emas! — deb yakunlaydi oʻqituvchi. Bizlarga qoʻshilib oʻzi ham iljayadi.



54 Ertak bilan xayrlashuv

 

Soʻng dars nasihatga aylanib ketadi; “yulduz turkumlari”
bilan boshlangan nutq “O-o-o, bizlar oʻ“quvchiligimizda qandoq edig-a!” “qoʻshigʻi” bilan tugaydi.

Bu darsni astronomiya emas, nasihatnomiya deb atash
mumkin. Uni deyarli hech kim eshitmaydi: hamma oʻz xayoli
bilan band. Men biologiya darsida o“qiyotgan kitobimni qolgan
joyidan davom ettiraman...

Men bu darsning Risolatning hijroniday choʻzilmasligini
istayman. Baxtimga...

Soʻnggi qoʻngʻiroq chalinadi — dars tugaydi...

Kechirasiz, oʻrtoq muallim!..

PEDKENGASH

...Bu — pedkengashga birinchi marta “tushishimiz” emas...

Bu xona, bu shifoner, bu sariq divan, bu tergovchilar bizga
eskidan tanish... Bu yerda faqat tergaydilar. Lekin savollari Asadovning tenglamasiday murakkab emas, juda joʻn: “Nima ish
qilding? Nega qilding? Nega?..” Shularga javob topolsangiz, bas,
yutuq sizniki: xamirdagi qildek bemalol sugʻurilib ketasiz!

Ketayotganingizda “Ikkinchi bor bunday qilma! Agar takrorlansa!..” deb poʻpisa qilinadi. Qoʻrqmang, uch harfdan iborat bir soʻz qahat emas: “xoʻp” deysiz, albatta.

Biz esa bu sinovlardan hamisha qoqinmay oʻtib kelamiz. Kerak
boʻlsa, bu daf'a ham oʻtamiz...

Bugungi tergovning dastagi ma'lum: “Nega chekasan? Nega
kinoga kirasan? Nega Hojiqulovni sharmanda qilding? Nega va
nega?..”

Toʻrdagi kresloni doimiy sohibi — direktor Rahmonov
egallagan. O`ʻqituvchilarning ayrimlari stulga, ba'zilari divanga
oʻrnashib olgan. Hammasining koʻzi “jinoatchilar”da — bizlarda...

Hojiqulovning talabi bilan bizning masalamiz kun tartibida
birinchi navbatga qoʻyilgan.

Direktor — gʻoyat semiz boʻlganidanmi, gʻoyat boqibeg“am,
ammo xushfe'l, xayrixoh odam. U faqat gazeta oʻqish, qaysidir
tashkilotlarga sim qoqish, stolidagi qoʻngʻiroqni jiringlatib oʻtirish



Kechirasiz, o'rtoq muallim! 55

 

kabilarga ishtiyoqmand. Goʻyo shundan boshqa muhimroq ishi
yoʻqdek. Deylik, biror hujjatga muhr qoʻyish kerak boʻlib qolsa, uning nari-berisini obdon aylantirib koʻradi, soʻng zoʻr
hafsala bilan bosadi...

U bizni koʻp martalab Hojiqulovning hujumidan qutqargan. Bu safar ham umidimiz katta...

— Qani, yigitlar, nima gap? — deb qarshi oladi u bizni va
menga yuzlanadi: — Tabriklaymiz, Normatov! Gazetada she'ring
chiqqan ekan. Oʻqib juda xursand boʻldik. Yasha! Ana shunday
yozib turish kerak! Maktabimizning obroʻsi... Men-ku adabiy
jihatini unchalik bilmayman, lekin nazarimda durust, menga
yoqdi. Nima dedingiz, oʻrtoq Hojiqulov?

— E-e, yurishi shu boʻlsa, balo ham chiqmaydi bundan! —
deydi Hojiqulov bidirlab. — Bugun meni shuncha oʻquvchi oldida sharmanda qildi bu shoirchangiz, o`rtoq Rahmonov!

— Sharmanda boʻlmaslik kerak-da, oʻrtoq Hojiqulov! —
deydi divanda yastanib oʻtirgan Gʻ“affor Nuriyevich.

— Shundaymi, Normatov? Bu qanaqa gap? — deydi direktor.

— O`zlari... — deya gʻoʻldirab qolaman.

— Nima “oʻzlari”? — Hojiqulov buzoq koʻzlarini battar
olaytirib oʻqrayadi.

— O`zingiz Akbarni 21 musht urdingiz-ku, oʻrtoq muallim!
— deya gapni ilib ketadi Umar.

— Kim sanabdi shuni?

— Ana, oʻzi...

Direktorning goʻshtdor yuzida negadir jilmayish paydo
boʻladi.

— Umarga bugun “padaringga la'nat” dedingiz... — deydi
oʻz navbatida Akbar ham.

— Boʻpti, boʻpti, bolalar, — deydi Rahmonov qoʻng£ʻirogʻini jiringlatib va oʻ“qituvchilarga murojaat qiladi: — Xoʻsh,
bularga nima deymiz, oʻrtoqlar?

O`qituvchilar bizga birma-bir munosabat bildira boshlaydi.

Gʻaffor Nuriyevich menga:

— Ay, man bu odamni bilaman! Bu odamdan siz aytganchalik andishasizlik chiqmas, degan maning aksiomik fikrimni
inkor etmasliklaringiz umididaman!



56 Ertak bilan xayrlashuv

 

Lazarev hammamizga:

— Chto s vami, rebyata?

Lamarg Umarga:

— Buning koʻzi yomon tushgan oʻzi...

Asadov Akbarga:

— A, oxi tek yursang oʻlasanmi, oshino?

Hamroqulov ham qoʻshiladi:

— Bugun nega darsga kirmading?

Hojiqulov menga:

— Ayt hozir! Fayziyevani yaxshi koʻrishing yolg“onmi?

Divandan Turobadze:

— Ehtimol sevgidir?..

Lamarg:

— Yoʻgʻ-e, shunday deng? Bunga sevgini kim qoʻyibdi, oʻzi
hali oʻquvchi boʻlsa!.. Ha, sevdi deylik, kelib bizga — maktab
ma'muriyatiga xabar qilsin edi, maslahat berardik. Bu qanday
oʻzboshimchalik?!

Hamroqulov choʻzib:

— Sevgi? Taka boʻptilar-da, he-he-he...

Divan yostigʻ“iga yonboshlab olgan shirakayf, bolalar orasida “Turna piyon” laqabi bilan mashhur geografiya oʻqituvchisi
Turnayev eshitib-eshitmay, har gapga aralashib:

— Toʻgʻri! Rost aytasiz! Men ham koʻrganman, kerak boʻlsa!
— deya gʻoʻldiranib qoʻyadi. U, qachon qaramang, mana shu
ahvol: shishaning tusini koʻrdi — adoyi tamom...

Fizika oʻqituvchisi muloyim Xursandov:

— Yaxshi emas-da, oʻquvchilar!

Oxirida Hojiqulov:

— Oʻrtoq Rahmonov, yo shular ketsin maktabdan, yo...

— Buni keyin gaplashamiz, oʻrtoq Hojiqulov, — deya direktor unga gʻijinibroq qaraydi. Soʻng bizga oʻgiriladi: — Ikkinchi
bor bunday qilmanglar, xoʻpmi? Boʻpti, sizlarga javob! Bu
yogʻini oʻzimiz hal qilamiz...

Bu gal ham biz g'ʻolib!..

Dahlizda boya xonadan chiqqan G`“affor Nuriyevich, Turobadze va universitetni shu yil bitirib kelgan Umarning qarindoshi, chet tili oʻqituvchisi Ismoil akani uchratamiz. Chekishyapti.



Kechirasiz, o'rtoq muallim! 57

 

— Ha shovvozlar, omon qoldinglarmi ishqilib? — deydi
kulib Turobadze.

— Ana endi borib gʻalaba sharafiga “yarimta” koʻtaramizda, bevosita! — deb hazil bilan javob qaytaradi Umar.

— Konechno, bevosita!.. Jaloladze, sen bu yoqqa ke! — U
Akbarni chetga tortib, qoʻlini kiftiga qoʻyadi va xuddi oʻn yillik
qadrdonday, engashib olib allanimani ma'ni-dod qila boshlaydi.

Ichkaridan Lazarev chiqadi.

— Nu-nu, generali moi, debosh? Nichego, bivayet, kak
pishet Yesenin: “Ya ne budu bolshe molodim...” Da, vse proydyot, no vi ne budete bolshe generalom!..

Sinf rahbarimiz, rus tilidan dars beradi. Ajoyib, hazilkash
odam. Sarkashligimiz bilan boshqa bolalardan ajralib turganimiz uchundir, hazillashib bizni “generallarim” deb ataydi. Uning
hisobicha, birinchi general — men, ikkinchisi — Umar,
uchinchisi — Akbar...

Maktabda koʻpchilik bizni “Lazarevning generallari” sifatida
taniydi. Yolgʻiz Hojiqulovgina “Lazarevning bezorilari” deydi.

— Vi ne bespokoytes, rebyata! Mi sami tut... — deydi Lazarev koʻnglimizni koʻtarib.

— A kak je, konechno! — deydi Akbar bilan maxfiy suhbatini tugatgan Turobadze. — Mi sami s nim... Da, Anatoliy Sultanovich? — U G`affor Nuriyevichga oʻgirilib pichirlaydi: —
Shularniyam qoʻymaydi-ya, nomard!

— He, uni!.. — G“affor Nuriyevich bizga koʻzi tushib, tilini
tishlaydi. — Xoʻp, boʻlmasam, yigitlar, sizlarga ruxsat! Hech
gap boʻlmaydi, xotirjam boʻlaveringlar. Oʻzimiz bor...

— Da, rebyata, idite, idite!

Ismoil aka ikki barmogʻini oʻynatib biz bilan fransuzcha xayrlashadi:

— Orevuar!..

...Kechirasiz, oʻrtoq muallim!..

SO'NG
Bultur harbiy xizmatdan kelgan mehnat oʻqituvchisi

Roʻziyevning tashabbusi bilan yaqinda yotqizilgan ensiz tosh
yoʻlkadan Lamarg ekkan daraxtzor oralab, maktab bogʻi



58 Ertak bilan xayrlashuv

 

etagidagi qadrdon joyimizga tushamiz. Xilvatroqqa oʻtib, aylanasi bir quchoqdan keladigan toʻnkalar ustiga cho“kamiz. Bu
daraxtlarni burnog£ʻi yili Lamarg rahbarligida oʻzimiz kesganmiz. Kesikda hosil boʻlgan doiralar soniga qarab, Lamarg bu
daraxtlarning qariligini aytgan edi. Oʻylab koʻrsam, uning daraxtlari ham, oʻzi ham...

Umar choʻntagidan “Prima” chiqaradi. Boyagina pedkengashda “endi chekmaymiz” degan va'dabozlarning labida yana
sigaret! Muallaq oniy shakli kuzgi bulutlarni eslatadigan tutunga xayolchan tikilarkanman, “Bular yaxshi odamlar”, deb
qoʻyaman. Sheriklarim “kimlar, kimni aytyapsan?” deb
soʻramaydi. Chunki ular biladi — kimlar yaxshi-yu kimlar yomon ekanini. Axir, ularga bu tushunchalarni oʻrgatgan ham
oʻshalarning oʻzi-da!

— Shu vaqt Josus kelib qolsa-ya! — deydi hadik ichida Akbar.

— Chert s nim!..

Hojiqulovning uyi shu atrofda. U doim oʻtaturib bizni poylaydi...

— Aytmoqchi, Akbar, Turobadze hali senga nima dedi?

— Hech kimga aytmaganim uchun rahmat dedi.

— Nimani?

— Nazokat opa bilan oʻpishganini.

— Oʻpdi? Yoʻgʻ-e?!

— Ha-a, xudo ursin agar, oʻpdi!

— Kim?

— Turobadze!

— O`ʻqituvchi-ya?! Tushuntirib gapirsang-chi!

— Bilasan-ku, bugun astronomiyaga kirmadim. Mana shu
yerda chekib oʻtirsam, Nazokat opaning kulgisi eshitildi.
Qarasam, Turobadze bilan... Shuni hech kimga aytma, dedi. —
Akbar sigaretining uchiga tuflab, chetga otadi.

— Aytding-ku bizga? Ha, qoʻy, davrini sursin bizning davlatimizdan! Yana nimalar deydi?

— Yanami? Hozir, hozir... — Akbar birdan yashnab ketadi: — Yaqinda Hojiqulov maktabdan ketadi, dedi.

— Da? Mana bu boshqa gap!..

— Shu maktabdan ketsa, hammasini tashlayman: ichishni
ham, chekishni ham! — deya favqulodda ahd qiladi ma'yuslangan



Kechirasiz, o'rtoq muallim! 59

 

Akbar. — E, odam emas u! Bizlarni buzgan — shu, aslida!
Malika ham “Oldin shu odatlaringni tashla, keyin kinoga birga
boramiz”, deydi. Boʻldi, bugundan boshlab tashladim!..

— Shunga achchiq qilib chekardim, de? Kimga naf, kimga
zarar?

— Ha, hammasiga shu odam sababchi!

— Kelinglar, bolalar, hoziroq tashladik shu rasvoni! — Umar
sigaretini itqitib, bizga oʻgiriladi: — Lekin, bilib qoʻyinglar,
men unga oʻchakishibgina chekmaganman. Shunchaki bema'nilikda. U chekishga ham arzimaydigan odam!.. — U kissasidan
“Prima”ni olib, oyogʻi ostida ezgʻilay boshlaydi. — Mana, endi
men chekmayman! Hech qachon!

— Men ham!

— Men ham!..

...Kinoteatr maydoni simyogʻochdagi qalamsimon chiroqlar nuridan oydin, munavvar.

Hojiqulov, odatdagidek, buzoq koʻzlarini bizga tikib:

— Bugun kelmassizlar deb oʻylagan edim, — deydi.

— Xato oʻylabsiz! — deydi Akbar dadil.

Hojiqulov unga oʻqrayadi, “Birr matta kechiring, oʻrtoq
muallim!” deyishini kutadi, lekin Akbar buni endi hatto kinoya bilan ham aytmaydi.

— Familiyalaringiz?..

— O`rtoq muallim, shuni bir martagina qizil bilan yozsangiz-chi, bugun pedkengash boʻldi-ku?! — deyman yurak yutib.

Hojiqulov menga xoʻmrayadi.

Holbuki, to u maktabdan ketmaguncha nomimiz qizil bilan
yozilmasligini yaxshi bilaman. Eh, choʻgʻdek qizil rangda yozilish qanday yaxshi-ya!..

— Ertaga...

— Xaro-osh! — deydi Umar uning gapini shartta kesib.
Hojiqulovning “yomon boʻ`ladi”sini kutamiz. Biroq endi uning
savol-javobimizni har galgidek xotimalashga ham chogʻi yoʻq
nechundir...

Mana, pedkengashda “endi kirmaymiz” degan va'dabozlar
yana kinoda oʻtiribdi!..



60 Ertak bilan xayrlashuv

 

Undan chiqib, kinoteatr orqasidagi xiyobonga oʻtamiz. Ulkan qutisimon koʻk bufetga yaqinlashib:

— Quying, Qoʻziboy aka! — deydi Akbar.

Mana, pedkengashda “endi ichmaymiz” deganlarning qoʻlida
yana!..

Umar bilan Akbar bir kecha shu ahvolda Malikalarnikiga
borganlarini gapirishadi.

— Yong'ʻog'ʻiga chiqib qaradik. Boloxonasida Ozoda bilan dars
tayyorlab oʻtirgan ekan, — deydi Umar.

— Keyin chaqirib qochganimizni ayt! — deydi Akbar
zavqlanib.

Koʻz oldimda Risolatning qayrilma kipriklari-yu yoqimtoy
chehrasi namoyon boʻladi. Goʻyo u hozir meni darvozasi yonidagi tut tagida kutib turgandek...

O, Risolat!..

Bu xayollar oldida bugungi tashvishlarimiz allaqanday arzimas, bachkana tuyuladi.

— Ketdik Risolatlarnikiga! — deyman beixtiyor.

— Ertaga dars... Uy vazifalarini tayyorlash kerak, — deydi
Umar. — Yana bir gap: mana shu savilni ham bas qilsak!.. Bizga
yarashmaydi!

Qoʻl tashlashamiz.

— Boʻpti, ertagacha!

— Xayr!

Ular ketadi.

Xayolimda, Akbar bilan Umar, ularga qoʻshilib o`zim ham
shu oʻtgan bir kun ichida qandaydir pogʻonaga ulg“aygandek...

Negadir oʻz-o“zimdan quvonib, bugunning odatdagidan
boshqacharoq oʻtganini fikran tahlil etgancha, Risolat haqidagi shirin xayollar ogʻushida, qalamsimon chiroqlar shu'lasida
yaltiroq barglari yanada yaltiraydigan tollarga koʻmilgan
bogʻkoʻchadan uyga qaytaman.

Mana, shunday qilib, bugun ham oʻtdi. Xayr, bugun!

Ertaga — yana dars...

...Badbin koʻzoynagimni taqib, ba'zilaringizni andak hajv
qilgan bo`lsam — men ham odam, siz ham odam, men oʻquvchi
— siz oʻqituvchi — kechirarsiz, jafokash muallimlarim!..



Kechirasiz, o'rtoq muallim! 61

XOTIMA OʻRNIDA

 

...Bugun endi men o`qituvchi — ular oʻquvchi... Ular —
mening sobiq muallimlarimning bolalari. Endi men oʻrgataman
— ular oʻrganadi...

Men ularni hamisha yomon odam emas, yaxshi odam
boʻlmoqqa da'vat qilaman.

Rost, oʻzim oʻqituvchi boʻlaturib, chekaman, mavridi kelsa
ichaman ham va hokazo va hokazo... Lekin baribir dars oxiridagi nasihat pallalarida qoʻlimni stol chetiga tirab, qoʻngʻiroq chalinguncha “O`qituvchining qilganini emas, aytganini qil!” deya,
Turobovning oʻgʻlidan eshitib qolganimdek, “notasiya” oʻqiyman.

Hojiqulov, Nuriyev, Turobovning bolalari-chi, mening
aytganimni emas, qilganimni qilishga urinadi: ichadi, chekadi,
oʻrni kelsa...

Shunda men ularga qarab bosh chayqayman: “Mana bularni
koʻring: ichadi, chekadi, kinoga kiradi... Umuman, tartib-intizomga rioya qilmaydi. Eh, bizlar! Bizning davrimiz! O-o-o, bizlar o“quvchiligimizda qandoq edig-a!..” deyman shoirona ohangda
ogʻiz koʻpirtirib.

Rostdan ham, biz qanday edig-a?.. Ularni aldagim kelmaydi, lekin... Ehtimol, boʻlgan boʻlsak — boʻlgandirmiz! Axir,
unda biz oʻquvchi edik...

Endi esa bular oʻquvchi — men oʻqituvchiman...

Kechirasan meni, ziyrak o'quvchim !..




62 Ertak bilan xayrlashuv

 

ANOYINING JAYDARI OLMASI

U har yili xuddi bir paytda — yerdan qor ketib, tentak
shamollar esa boshlagan koʻklam kunlarida kelardi; shamollarga
qoʻshilib, shamoldek toʻpolon bilan kirib kelardi. Toʻsatdan.
Yelkasida — ha, qoʻlida emas, yelkasida — ikki tarafiga ham
“Barnaul” deb yozilgan pachoq chamadon, chap koʻzini qisinqiragancha qarshingizda beoʻxshov tirjayi-ib turadi. Soʻng,
chamadonini keraksiz buyumdek bir chetga uloqtiradi-da, qulochlarini keng yozib, bolaligingizni yodga soladigan, bolaligingizdek shoʻx, bolaligingizdek beg“am ovozda hayqiradi:

— Chantrimore-e!

Siz esa — uni koʻrganingiz zahoti g'am bosib, tashvishga
choʻmasiz: xayr endi, osuda kunlarim! U hali shunday gʻalagʻovurga koʻmib yuboradiki! Biroq ayni damda, har ikkalangiz
uchun qadrli, shartli bu gʻalati taomilni buzishga haqqingiz yoʻq.

— Kalamakatore, — deysiz istar-istamas. — Yana keldingmi? Yana oʻqishgami?

— Senginaning jonginangga tegishga! — deydi u va battar
gʻashingizni qoʻzg'amoqchidek, belingizdan mahkam koʻtaradi,
aylantiradi. — Ha, jo“ramdan-da, joʻrajonimdan-da!

Uyga kirilgach, egasidek betayin — qulflansa ochilmaydigan, ochilsa qulflanmaydigan antiqa chamadon ming bir amaltaqal bilan ochiladi. Xona kuzaki olmalarning hidiga burkanadi.
Bir yogʻi qirmizi, bir yogʻi xol-xol, bandining tubi qizil qumga
toʻlgan olmalar; koʻrimsiz, jaydari olmalar. Bolaligingiz olmalari, bolaligingiz hidlari. Boshingiz aylanib ketadi. Koʻp narsa
birdan esingizga tushadi, entikasiz. Shu tobda uni quchoqlab
olgingiz, “Jo`rajon!” degingiz keladi. Ammo, nimadir — boyagi
gʻashlikmi, g“ururmi yoʻl bermaydi, ijirg'anib soʻraysiz:

— Nimaga kelding, Ramazon? Baribir kirolmaysan-ku?!

— Kirsam-chi? — deydi u yana chap koʻzini qisinqiragancha tirjayib. — Kirsam-chi?

— Kirolmaysan! Xudoga ham, bandasiga ham ayon!

— Mayli, joʻra, buyam bir gap-da. Mana, sen oʻqiyapsanku, boʻladi-da menga shu. Qoʻy-e, manavi olmalarga qarasang


Anoyining jaydari olmasi 63

 

chi! Bunaqasi Bogʻi Eramda ham bitmaydi! — Soʻngra u chamadonini titkilab, oʻn qavat dagʻal qogʻozga oʻralgan allanimani chiqaradi: — Mana buni enang berib yubordi, suzmachakki. “Chalob qilib ichsin, chanqogʻi bosiladi, — dedi. —
Shaharlik qizlardi ketidan yuguraverib tomoqqinalari qaqrab
ketgandir bolaginamning”, dedi.

Chamadon, oʻsha ma'lum va mashhur chamadon tagʻin talay hiylayu hangoma bilan yopiladi. Bu chamadonni u harbiy
xizmatdan olib kelgan edi. Kelishi ham qiziq boʻlgan. Xuddi
hozirgidek toʻsatdan paydo boʻlib qolgan. Xizmat qilgan joyi —
Barnaul haqida vaysayverib kechasi bilan uyqu bermagan. Oʻsha
erda tugʻilib, oʻsha yerda oʻsgan kabi gapirgan gapi nuqul —
“Bizda Barnaulda unaqa, bizda Barnaulda bunaqa”. Ovoziga ohang
berib, ruscha soʻzlar qoʻshib gapirganiga nima deysiz! Ensangiz
qotib jerkiganingizdan keyingina bir tirjaydi-yu yana azalgi tovushi bilan — shangʻillab gapira boshladi. Ertalab yuzingizga ko`pik
chapiyotganingizda, “E, salaga, zelen!” deya ustarani qoʻlingizdan olib, harbiychasiga soqol qirishni koʻrsatdi; sip-silliq boʻlib
qolgan iyak-chakaklaringizga chamadonidagi askarlik atiridan
sepib qoʻydi.

Oʻshanda u — harbiy xizmatdan qaytayotgan odam — uchtoʻrt kun bemalol Toshkentda yurgan, bir oqshom dabdurustdan “Barnualga ketaman!” deb turib olgan edi. “Esing joyidami,
xizmatni tugatgan boʻlsang, Barnaulda nima bor senga?” “E-e,
uyga borgim kelmayapti. Bir xat olgan edim...” Ammo qanaqa
xatligini aytmagan, qiyin-qistov bilan, bo`ynidan bogʻlagandek
arang joʻnagan uyiga. Endi ham oʻqish bahona har kelganida
“Bir yoqlarga ketsammikan, joʻra?” deb qoladi oʻz-oʻzidan
ma'yus tortib. “Ha, tag`in Barnaulmi? — deysiz ensangiz qotib.
— Xudo ursin, miyang xato sening, Ramazon!” “Toʻgʻri aytasan, joʻra, xato. Nima qilay, o`sha yoqqa ketgim kelaveradi-da.
Ey-y, sen tushunmaysan!”

...Ramazon chamadoni qirrasiga oʻtirib olib, “Quloq sol”,
deydi-da, shangʻillagancha gap boshlaydi:

— Boysundan gapiramiz! Toshkentda uloqib yurgan boysunlik
musofirlar uchun beriladigan eshittirishimizni boshlaymiz! Ona
shahringiz yangiliklari bilan tanishing!



64 Ertak bilan xayrlashuv

 

Ashur kal eskilik sarqiti sifatida nosdan voz kechib, zamonaviylikka intilib sigaretga oʻtibdi (“Koshki foydasi boʻlsa,
telpakni tashlab, shlyapa kiyganida ham baribir hammaga ma'lum:
boshi yaltiroq kal!”); oʻzining bobosi ko“knorning kayfida momosi bilan gʻijillashib, ammasining chorbogʻiga koʻchib ketibdi
(“Meni boshqa narsa oʻylantiradi. Ukkagʻar boboning bir sandiqchasi bor. Boshining ostiga qoʻyib yotardi doim. Gap koʻp-da
unda. Olib ketdi! Oʻshandan umid katta edi”.); Esonberdiyev,
oʻsha g“o“ddaygan “Esonberdiyev-hukumat”, Boysun tarixidagi battol milisa, iste'foga chiqqach, Qoʻrg“onchadagi nafasi oʻtkir
mulladan bir oy eskicha saboq olib, dastor oʻrab qaytibdi,
hozir xatmi qur'oni chilyosingacha usiz oʻtmas emish (“Bir
kuni xudoyiga ketayotib, boshida salla, qoʻlida aso, milisaxona
oldidan oʻtganda chest berib yuboribdi”)...

Ramazonning hangamalarini tinglarkansiz, Boysun oralab
yurgandek, ajabtovur odamlar to`“dasiga kirib qolgandek boʻlasiz.

— Tur endi, koʻcha aylanaylik, — deydi u “yangiliklari”ni
aytib tugatgach. — Seni bi-ir lag“monga toʻydiray, toʻrt tiyinlik
“dumba-jigar” somsadan yeyaverib oshqozoning kalla-pochaga
toʻlib ketgandir. Menga qara, toʻrt tiyin-toʻrt tiyin yigʻib, shu
somsachiga bir haykal qoʻysalaring-chi, a? Maslahat-da buyam.
Beshyogʻochning o`ʻ-oʻrtasiga! Tatigan tuzingga tovon-da.

Ramazon turish-turmush bilan shaharga yarashmaydi, shaharga sig'maydi. Unga qoʻshilib koʻchaga chiqqani ham uyalasiz.
Yurgan yoʻlida lakalov qiliqlar qilib, hammani oʻziga qaratib,
shangʻillagancha allanimalarni vaysab ketaveradi. Lugʻati ham
antiqa: tramvayni “uch tiyinlik” deydi, taksini — “pulyutar”,
restoranni — “registron”. Xudo deng, yoʻlda suratxona uchramasin — tilla topgan tentakdek qichqirib yuboradi u:

— Ana-a!.. Yur, joʻrajon, bir portretga tushaylik!

— Portretni nima qilasan?

— Esdalikka-da. Bir kuni katta odam boʻlib, burning
koʻtarilib ketsa, “Mana, ikkovimiz joʻra edik”, deb oʻzingga
koʻrsataman.

— Ko`ʻrsatsang nima boʻladi?

— Uyalib, burning yana... joyiga tushadi.

— Gapni qarang, burnim joyiga tushar emish! — deyman
uni ermaklab. — Xoʻsh, qanday turmoqchilar suratda?



Anoyining jaydari olmasi 65

 

Ramazon koʻchaning oʻrtasida tomosha yasab, zavq bilan
tushuntira boshlaydi:

— Sen oʻtirasan, toʻgʻriga qarab. Men tepangda tik turaman,
mana bunday. Oʻng qoʻlim sening yelkangda, koʻzim chap bilagimdagi soatda boʻladi. Ikki joʻra! Qalay, zoʻr-a?

— Qo`ʻysang-chi, — deyman, uylarining toʻriga osigʻliq —
otasi quroldosh ogʻaynisi bilan xuddi shunday holatda tushgan
surat koʻz oldimga kelib. — Bobom zamonidan qolgan poza-ku bu!

— Bo`lmasa, yur, sening fozangga tushamiz, joʻrajon, padrushka qilib...

Ramazonga hammayoq — oʻziniki, ko`rgan odami — ammavachchasidek sinashta, darrov gap qoʻshib, apoq-chapoq
boʻlib olaveradi. Oshxonada navbatga turganida duch kelgan kimsaga “Hoʻv joʻra, anavi joyni band qilib, choy-poy tayyorlab
turing”, deyishi hech gap emas. Muqarrar mojaroni kutganingizda ahvol boshqacha boʻlib chiqadi: haligi kishi bir zum
Ramazonga baqrayadi-yu allanechuk itoatkorlik bilan boʻsh
choynak qidirib ketadi. Ramazon ham qarzdor boʻlib qolmaydi: u qiladi, bu qiladi — oʻsha zahoti uning koʻnglini oladi. U
xoʻjalik do“koniga kirib boshogʻriq dori soʻrashi ham mumkin,
xotirjam boʻling — albatta topib berishadi. U qoʻpol qilib soʻraydi
— unga muloyim javob qaytarishadi.

Ana shunday bizning Ramazon! U bir gal hatto Toshning
ham kapalagini uchirgan!

Beshyogʻochda Tosh degani boʻlardi, bezorilarning bezorisi. Rostmi, yolg'onmi, “Pichoqlashib, uch marta qamalgan,
togʻasi kattakonlardan, oʻsha qutqargan”, deyishardi. Oʻzi maroq bilan eslarmish: “Hi, shundoq boʻlgan. Hazillashib
qoʻyganmiz-de”. Xudo ham turqni bilib bergan: kalla tarvuzdek,
qorin — tarvuzcha, bashara — korsonning o`zi, sergoʻshtlikdan
ko`zlar koʻrinmaydi, tilla tishlar doim tomoshaga irshayib turadi.
Katta-yu kichik uni “aka” deyishga majbur, oʻzi esa hammani,
avji kelsa, otasi tengini ham sensirayveradi. Bir toʻda “shotiri”
bilan erta-yu kech kinoteatr oldida pista chaqib, oʻtgan-ketganni tergaydi. Borib etti bukilib koʻrishmasangiz — kun yoʻq.
“Hi, oʻ“qivossanlarmi? — deydi, koʻzi boshqa yoqda, koʻkimtir
yozuvli biqqi barmoqlarining uchini choʻzib. — Malades,
oʻqilaring. Oʻqib boʻllaring-de, quyonni rasmini chizlaring”.




66 Ertak bilan xayrlashuv

 

Ramazon ana shuning kapalagini uchirdi. Kinoteatr yonidan oʻtishda men yugurgilab borib Toshga qoʻl uzatdim. U “Hi,
oʻqivossanlarmi?” dedi-yu toʻrt-besh qadam narida turgan Ramazonga koʻzi tushdi.

— Oʻwvv, kelmaysanmi mana bundoq!

— Nima deysan? — Ramazon, kaftida nos, oyoqlarini kergancha beparvo gʻoʻddayib turardi. — Gaping boʻlsa, oʻzing ke!

Oʻlding, Ramazon, hozir dabdalang chiqadi!

Ajabo, Tosh men bilan tezgina xayrlashdi-da, unga xavfsirab qaray-qaray zipillagancha kinoteatrga kirib ketdi. (Negadir
bu safar yonida sheriklari yoʻq edi.) Tosh, kallakesar Tosh
qoʻrqdi! Umrida chumchuqqa ozor bermagan nimjongina Ramazondan qoʻrqib qochdi! (U keyin bir kuni mendan soʻradi:
“Anuv ogʻayning ja-a anaqa-ku, a, kim edi?” Loqaydgina javob qildim: “E, oʻzi shunday. Toʻrt marta qamalib chiqqan-da.
Oʻshanda ham qamoqdan kelayotgan edi”. Shundan soʻng Tosh
men bilan yuzimga qarab, quyuq soʻrashadigan boʻldi.)

Bu haqda Ramazonga gapirganimda u rostakamiga ajablandi:

— Nimasidan qoʻrqaman? Beshyogʻoch enasining mahriga
tushganmi?!

Ana shunday bizning Ramazon!

Malika ikkimizga boshlab oq fotiha bergan ham shu — Ramazon. Endigina tanishgan, kino-teatrlarga qatnab yurgan kezlarimiz edi. “Yur, sening ham madaniy saviyang oshsin”, deb bir
gal Ramazonni teatrga ergashtirib bordim. Madaniy saviyasi oshgan-oshmaganini bilmadim-u, yugurdi-yeldi — bilet topib bizni
xursand qildi, tanaffus mahali shampan-u muzqaymoq ulashib, Malikaning koʻnglini topdi. Ammo bir vaqt tomdan tarasha
tushgandek, unga qarab salmoqlangancha “Keli-in, endi-i, bizning Boysunlar ham yomon joy emas”, deb qolsa boʻladimi!
Xijolatdan muzlab ketdim. Malika jimgina kulimsirab qoʻydi. Teatrdan keyin uyiga kuzatayotib, Ramazonning qo`polligi uchun
uzr soʻraganimda, u “Do`stlaringiz ichida eng yaxshisi shu
ekan”, dedi.

Bizning Ramazon ana shunday!

U har yili oʻqishga kirmoqchi boʻlib keladi. Kelgani bilan
koshki imtihonni oʻylasa — karavotim ostidagi, burnog£ʻi yil



Anoyining jaydari olmasi 67

 

oʻzi tashlab ketgan darsliklarni bir-bir qoʻliga oladi-yu ochib
ham koʻrmay qaytib joyiga uloqtiradi.

— Gurungdan ber-e, joʻrajon! — deydi shangʻillab.

— Ramazon, kirolmasliging aniq, yaxshisi — ket, — deyman jahlimni bazoʻr yutib. — Sen, senki kirsang, men tashlab
ketaman shu oʻqishini, xudo ursin! Maktabda qanday oʻqiganing
dunyoga doston-ku!

— Hay, hay, men kirmasam kirmayin-u, lekin sen unaqa
qila ko`rma — Toshkent shoirsiz qoladi-ya! — deydi u qoʻllarini
koʻksiga qoʻygan koʻyi yasama tazarru bilan. Keyin hiringlaydi:
— Algebradan “besh” olganim esingdami?

Esimda, Ramazon bir gal darsda odatdagidek “javob” berganida, ya'ni churq etib ogʻiz ochmaganida devonafe'lroq
matematika muallimimiz “Haydarov, bugun men sizga “a'lo”
baho qoʻyaman, shuncha yil maktabda oʻqib armon bilan ketmang-da”, deya unga chindan ham “besh” qoʻygan edi...

Ramazon tong saharda — hali men shirin tushlar koʻrib
yotgan paytda turib, nonushtaga Beshyogʻ“ochdan “dumba-jigar” somsa va qatiq olib keladi. Soʻng radioni vang qilib qoʻyib,
changitgancha xonani supurarkan, xunuk, yoqimsiz tovush bilan hamma qo`shiqqa bir xilda “joʻr boʻladi”:

Xush qol endi-i, Zuhroxonim,
Ayro tushdi-i bu jo-on sendan...

Nonushtadan keyin men oʻqishga jo'nayman, Ramazon
koʻcha aylangani chiqadi. Goho shu boʻyi uch-toʻrt kun bedarak
ketadi. Bir kuni darsdan kelsam — mushshaygancha qotgan non
kavshab oʻtirgan boʻladi.

— Qayoqda eding?

— E, yuribmiz-da.

Soʻng, oʻtirib-oʻtirib Barnaulga jo'namoqchi boʻladi, aldab-suldab yoʻldan qaytaraman.

— Nima qilay boʻlmasa, joʻrajon, ayt?

— Uyga joʻna.

— Qanday ketaman?

— Qanday ketarding — bilet olasan-u poyezdga chiqasan.

— Tekin bilet kerak-da menga.



68 Ertak bilan xayrlashuv

 

— Iye, puling koʻp edi-ku?

— Endi yoʻq-da, joʻrajon, nima qilay?

Keyinroq eshitib qolaman. Ramazon hamshahar studentlarimizdan bir-ikkitasini topib, bor puliga oʻshalar bilan yallo
qilgan, ularga osh bergan. Oshini yeb boʻlgach, miriqib-miriqib
bu anoyi ahmoqning ustidan kulishgan. Qoʻshilishib oʻzi ham
kulgan. Endi esa yoʻlkiraga pulni mendan undirmoqchi!

“Oʻqishga kiraman!” deya kerilib kelgan azamat, imtihon
tugul, kitobning ham yuzini koʻrmay, qanday paydo boʻlgan
boʻlsa shunday joʻnab qoladi: toʻsatdan.

— Akangning safari qaridi, joʻrajon!

— Ketganing rost boʻlsin! Endi kelib ovora boʻlib yurma!

— Kelasi bahor kutaverasan!

Ana shunday bizning Ramazon!

Xudo omadni ham oʻlchab, misqollab berar ekan. U bir
ketsa... hammasi ketar ekan. Ramazonni qamalgan, deb Toshga
maqtaganimda farishtalar kaftlarini keng yozib, “Omin!”
demoqqa shaylanib turishgan ekan: Ramazon qamaldi!

Bu safar ham u odatdagidek bir chamadon va bir toʻrxalta
olma bilan kelgan edi. Malikaga oʻzi otgan tulki terisini sovgʻa
qildi — bulturgi va'da. Biznikida ikki kun turdi-yu oʻzicha bir
balolarni valdiray-valdiray, chamadonini koʻtarib allaqayoqqa
gʻoyib boʻldi. Oradan uch kunmi, toʻrt kun oʻtgach, menga
milisiyadan chaqiruv qogʻozi keldi.

Ramazonning joʻrasi ekanim — goʻlligim, soddaligim
basharamga bitilgan shekilli, tergovchi — sargʻishdan kelgan,
koʻkkoʻz kishi meni kutilmagan dagʻdagʻa bilan qarshi oldi:

— Sizni qamoqqa olamiz, ogʻayni!

Koʻz oldim qorong£ʻilashib ketdi. Ishga kirganimga bir yil
ham toʻlgani yoʻq, Malika bilan to`yimiz oʻtgan yozda boʻlgan,
u hozir uyda oʻtiribdi — oʻgʻilmi, qizmi kutyapmiz. Shunday
bir paytda... Nega? Nima sababdan?

Tergovchi sababini aytdi.

Bundan besh kun oldin Haydarov Ramazon uch chamadon olma-yu anor va ikki quti uzum bilan Novosibirsk poyezdiga chiqayotgan mahalda qoʻlga tushibdi. (“Joʻra, bir Barnaulga
borib kelay deyapman. Tomoshaga. Xizmat qilgan joylarim,



Anoyining jaydari olmasi 69

 

sogʻinibman”.) Pastda ular ikki kishi ekan, kupeda esa toʻsatdan
bittasi gʻoyib boʻlib qolibdi.

Dastlabki tergovning koʻrsatishicha, qochgan chayqovchi
— ishboshi. Oʻ`sha men emishman!

— Kim aytdi, kim? Isbotlang! — deya joyimdan turib ketdim.

— Kim aytardi, sherigingiz — Haydarov!

La'nati Ramazon! Oʻzing tushgan chohga meni ham tortmoqchi boʻlibsan-da? Nomard, chayqovchi!

— Chaqiring! Yuzlashtiring! — Shosha-pisha yonimni kavlab, xizmat guvohnomamni tergovchining oldiga otdim: —
Mana, koʻring!

Tergovchi unga anchayin bir koʻz tashladi-yu qaytib qoʻlimga
tutqazdi, sinovchan tikilib soʻradi:

— Og'ʻayningiz avval ham chayqovchilik bilan shugʻullanarmidi?

Shunda ogʻzimdan chiqqan gap uchun oʻzimni hech qachon kechirmasam kerak:

— Shug'`ullangan boʻlsa bordir, men qayoqdan bilay? U
ogʻaynim emas, shunchaki hamqishloq, hamshaharmiz.

— Shunaqami? U sizni ogʻ“aynim, yaqin og“aynim, dediku?! Hozir olib kelsam, og“aynim emassan, deb yuziga ayta
olasizmi?

— Bo`pti, sizga ruxsat, — dedi tergovchi chaqiruv qogʻoziga
imzo chekib berarkan, sovuqqina bir ohangda. — Iloji bo`lsa,
uyidagilarga xabar qilib qoʻysangiz — kelasi jumada sud. Ha,
shoshmang. U siz haqingizda hech nima degani yoʻq. “Ogʻ“aynim
boʻladi, ikki kecha uyida yotdim”, dedi, xolos.

Men tergovchiga anqayib qaradim.

Sudga ikki kun qolganda — kuyadori hidi anqib turgan kostumiga urushda olgan medallarini taqib Ramazonning otasi va
sovxozda shofyorlik qiladigan akasi yetib keldi.

Ota koʻrgan odamiga nuqul bir gapni takrorlaydi:

— Toʻydan qochib kelib edi. Togʻasining qiziga koʻngli
yoʻqmi, toʻydan gap ochdingiz — o`qishni bahona qilib, Toshkandga joʻnaydi. Armiyadan qaytganidan beri shu ahvol. Uyoqda
enasi ogʻir yotibdi, “Ulimning mavridginasini ko`rmay keta


70 Ertak bilan xayrlashuv

 

digan boʻldim-da”, deb chirqillagani chirqillagan. Bozor bormoq tugul ogʻzidagini eplab yutolmaydigan bolaning bu ishini
qarang endi!

Tajangroq akaning battar tajangligi tutadi:

— Shuningizni oʻzi boshdan erkalatib yubordingiz-da, ota!
Oyogʻiga kishan urib boʻlsa ham, toʻyni boshlash kerak edi. Bu
muttahamga nima yetishmasdiki, bizni bunday sharmanda qilib
oʻtiribdi!

Ota turib-turib mendan noliy ketdi:

— A, jiyanjon-a, siz-ku oʻqigan, esliroq edingiz, joʻrangizni
yoʻldan qaytarmabsiz-da! Nima kasofat urdiki...

Ramazonning sudi ham oʻziga oʻxshadi — qip-qizil hangoma! Sudya — koʻzoynak taqqan, oʻrta yoshlardagi barvasta
ayol — yigirma yil shu sohada ishlab, bunday antiqa sudni ham,
bunaqa gʻalati sudlanuvchini ham koʻrmagan boʻlsa kerak. Butun sud davomida u ishni harchand yengillashtirishga urinmasin (otaning koʻkragidagi medallar, onaning ogʻir yotgani
toʻgʻrisidagi spravka-yu boshqa ijobiy qogʻozlarning xizmati tufayli boʻlsa kerak), ayblanuvchining oʻzi unga sari battar
chalkashtirar, chigallashtirar edi. Ramazon hozir ayblanuvchidan koʻra koʻproq qiziqchiga, oʻzini atay merovlikka soladigan sirk masxaraboziga oʻxshardi. Sochi tap-taqir olingan,
egnida — yotgan joyidagi allakimning ola-bula, yoqasi ochiq
bachkana koʻylagi, qoʻllarini orqaga qilgancha burchakda allanechuk kulgili tarzda qoʻqqayib turibdi. Go`yo bu yerda boʻlayotgan
gaplarning unga sira aloqasi yo“q — toʻplanganlarni shunchaki
kuldirishi, maroqlantirishi lozim, xolos. Savolni tushunmagandek koʻzlarini pirpiratib, xonadagi yigirma chogʻliq odamga birbir qarab chiqadi, soʻng shiftga tikilgan koʻyi shunday bir gapni aytib yuboradiki, sudya koʻzoynagini qoʻlga olib baqrayib
qoladi: goh yelkasini qisadi, goh boshini changallaydi. Boshqalar
ham shunday. Ramazonning oʻzi esa menga qarab xijolatomuz
iljayib qoʻyadi. Tergov beraverish joniga tekkanmi yoki birga
yotgan tajribali sheriklarining turli-tuman yoʻl-yoʻriqlari gangitib tashlaganmi, xullas, uni qandaydir jin chalgani aniq edi.

— Ayblanuvchi Haydarov Ramazon, oldin ham shu ish
bilan shug“ullanganmisiz? — deb soʻraydi sudya.



Anoyining jaydari olmasi 71

 

— Men, Haydarov Ramazon, 1950-yili Boysun rayonida
tugʻilib edim. Keyin... — deya tutilib qoladi.

— Ayblanuvchi Haydarov, hech kim sizdan tugʻilgan yilingizni so“rayotgani yoʻq. Oldin ham chayqovchilik qilganmisiz, deyapman?

— Keyin maktabni bitirib, Sovet Armiyasi safida xizmat
qilib edim. Keyin boʻlsam...

— “Keyin, keyin”... — Sudyaning ensasi qotdi. — Haydaarov! Bu gaplar hammasi mana — ishingizda yozilgan. Siz bizga
ayting: avval ham qilganmisiz shu ishni?

— Qanaqa ishni?

— Uff! Chayqovchilik-da!

— Yoʻ-oʻq... E, qilganman, qilganman.

— Iya, dastlabki tergovda “Chayqovchilik bilan shugʻullanmaganman”, degan ekansiz-ku?

— Shugʻullanmaganman-da oʻzi.

— A, hozirgina nima dedingiz?

— Shugʻ`ullanmaganman, desam... ishonasizmi?

— Uf-f... Ayting-chi, sherigingiz kim edi?

— Sherigim, sherigim... bilmayman... yoʻq edi.

— Shuncha yukni bir oʻzingiz qanday koʻtarib chiqdingiz
poyezdga? Biror kishi yordam bergandir?

— Hech kim yordam bergani yoʻq, oʻzimiz... e, oʻzim!
Nima, chamadon koʻtarib yurish qiyinmi? Ichida toʻrt-besh
kilogina olmasi bor edi, xolos.

— Menga qarang, Haydarov, uch chamadon va ikki quti
bilan qoʻlga tushgansiz-ku? Qolganlari kimniki edi boʻlmasa?

— Demak, ular boshqa shaxsga tegishli bo`lgan. Organ odamlari kuzatayotganini sezib, u sizga tashlab qochgan, shundaymi?
A, Haydarov?

— Shunday... E, yo“q-yoʻ“q, meniki edi, meniki!

— Ayblanuvchi Haydarov! Esingizni yigʻib oling. Yo tobpobingiz yoʻqmi? Qayeringiz ogʻriyapti, ayting, sud majlisini
toʻxtataylik.

— Ebi, nimaga? Soppa-sogʻman.

— Boʻlmasa ayting: buncha uzum-u anorni koʻtarib qayoqqa
ketayotgan edingiz? Nima maqsadda?



72 Ertak bilan xayrlashuv

 

— Shunday, aylanib kelgani. Barnoul — xizmat qilgan joyim.
Zoʻr joy, ogʻaynilarim koʻp u yerda.

— Shuncha narsani ogʻaynilaringizga olib borayotgan ekansizlar-da?

— Yoʻgʻ-e, men ularga toʻrttagina olma olgan edim, boʻldi.
Quruq bormayin deb.

— Uzum bilan anor-chi? Ularni sotmoqchi boʻlgansiz-da?

— Nega sotaman? Axir u... Bilasizmi, men Barnaulga...

— E, Barnaul, Barnaul!.. Olmani qayerdan oldingiz?

— Qayeringiz nimasi? Chorbogʻdan-da. Kuzda boring,
chorbogʻimizda toʻlib yotadi, yerga toʻkilib.

— Oʻsha yoqdan olma koʻtarib kelish shartmidi? Sovgʻaga
ekan, Toshkentdan olaqolsangiz boʻ`lardi-ku?

— Bu yerning olmasi boʻlmaydi-da, taxir, dorining ta'mi
keladi. Bizda shunday bir olma bor, Boysunning olmasi, “jaydari olma” deymiz. Boshqa joylarda bitmaydi unaqasi. Oʻzi
koʻrimsizrogʻ-u, lekin shunday shirin, shunday shirin, yesangiz...

— Mayli, mayli, Haydarov, keyin yeymiz olmani...

— Zoʻr olma-da lekin. Bu, hozirgi olmalaringizning bari
buzilib ketgan. Har baloni payvand qilaverib aynitib yuborishgan-da. Faqat bizlarda qolgan unaqasi. Men oʻzim olmani uncha
yaxshi ko`rmayman. Yesam — koʻnglim ayniydi.

— Ha-a, demak, olma oʻzlaringizniki, uydan olib kelgansiz?

— Iye, ishonmasangiz, ana — otam oʻtiribdi, akam oʻtiribdi,
joʻralarim — soʻrang! Ka-atta olmazorimiz bor! Yo toʻrt kilo
olmaga ham spravka olib kelaymi?

— Boʻpti, boʻpti, ishondik. Demak, siz uyingizdan toʻrtbesh kilo olma olib, oʻsha oʻzingiz aytgandek, hech joyda bitmaydigan antiqa olmadan olib, birga xizmat qilgan ogʻaynilaringizni koʻrib kelgani Barnaulga joʻnagansiz. Bittagina chamadon bilan, bittagina! A, qolgan narsalar kimniki edi —
uzum, anor?

— Uka, tushunsangiz-chi, biz sizga yordam qilmoqchimiz.
Yaxshilab oʻylab, toʻgʻrisini ayting. Taqdiringiz hal boʻlyapti,
axir!



Anoyining jaydari olmasi 73

 

— Opajon, bir marta kechiring!

— Men sizga “opajon” emasman!

— O`zingiz “uka” deyapsiz-ku, men nima deyin sizni? Otingizni bilmasam, familiyangizni bilmasam...

— Otimni bilishingiz shart emas. Men siz uchun — grajdanin sudyaman!

— Men ham grajdanman.

— Yoʻq, siz endi — ayblanuvchisiz, aybdorsiz!

— Men... aybdorman?! Aybdorman, kechiring...

Sudya koʻzlarini qattiq yumib, boshini changallagancha sarak-sarak qildi.

Bu gaplar hammasi tushimda kechayotgandek edi. (Tushda
boʻlmay, hayotda ham shunaqasi boʻladimi, axir!)

Hukm oʻqildi. Chayqovchilikda ayblangan Haydarov Ramazon bir yilga ozodlikdan mahrum etildi.

U boʻynini qiyshaytirgancha mung`ayibgina turardi. Hukmni
eshitib asta boshini koʻtardi, nimadandir xijolat chekkan misol
gʻalati iljaydi! Iljaydi! Go`yo qamoqqa emas, bir yillik tomoshaga,
dunyo boʻylab sayr-u sayohatga ketyapti!

Suddan keyin xuddi bir moʻ'jiza roʻy berib, “Kechirasizlar, hazillashgan edik, Ramazonjon kecha tugʻilgan chaqaloqdek begunoh ekan”, deya ozod qilib yuboradigan kabi, hovlidagi tut tagida toʻ“dalanib turgan edik, tasodifan Toshga koʻzim
tushdi. U qandaydir milisiya leytenanti bilan yurgan ekan.

— Hi, bundoq? — dedi oldimdan oʻtayotib.

— Yana oʻsha!.. — dedim ma'noli qilib.

— Oʻsha-ya! — U koʻrsatgich barmog£i bilan kekirdagini
“kesib”, “Nima, odam oʻldirganmi?” demoqchi boʻldi.

— Shunga yaqin, — dedim bu gal kamtarlik bilan: kayfiyatim buzuq edi.

Tosh “Zoʻr ekan, tan berdim” degan kabi boshini likillatib, leytenantning ketidan zipilladi. “Ramazondan qolishmaslik
uchun toʻrtinchi marta “hazillashib” qoʻyganmi, kim bilsin...”

Bir payt qandaydir shangʻillagan ovoz qulogʻimga chalindi:

— E-ey, she'ringni oʻqidim — gazeta berar ekan!

Ovoz kelgan tarafga qarasam — Ramazon! Qoʻllari orqada,
ikki soqchining oʻrtasida yopiq mashina tomon ketyapti, koʻzlari
chaqnaydi: “E-ey, she'ringni oʻqidim...”



74 Ertak bilan xayrlashuv

 

"01-а, — dedim ichimda, — shunday paytda mening
she'rimga balo bormi, oʻzingni oʻylasang-chi! — lekin xudbinlik ustun keldi: — Oʻqibdi-ya, oʻsha yerda oʻqibdi-ya!”

Ramazonning ortidan qarab qolarkanman, negadir uning
sevimli qoʻshigʻi esimga tushdi: “Xush qol endi-i, Zuhroxonim...”

— Joʻrang qip-qizil g'alcha ekan, — dedi sudga birga borgan yozuvchi doʻstim qaytishda. — O`zini 0721 датаф. — Спеxovning “Yovuz niyatli kishi” hikoyasidagi Denisning oʻzginasiya! O“qiganda shunaqa odamlar borligiga ishonmagan edi...

Kechqurun uyda Ramazonning otasi bilan akasini xoʻb kutdim, mendan domangir boʻlishganmi yoki bu koʻrgilikdan
gangib Boysunga joʻnavorishganmi — kelishmadi.

Ramazonning qamalganiga besh oy boʻldi. Besh oydirki,
yursam ham, tursam ham — ichimda bir tugun, qattiq, ozorli
tugun. Jonim chiqadi, Ramazonni soʻ“kaman, so“kaman-u, ajabo, koʻrgim keladi uni, ko`rgim! Uning oldida oʻzimni aybdor
sezaman. Toʻgʻri, u koʻp g“ashimga tekkan, meni koʻp g'alvalarga
qoldirgan; balki muttahamdir, chayqovchidir, lekin bari bir
— joʻram! Joʻram yotibdi. Qamoqda. Qanaqa joy ekan u?

Besh oy davomida undan uchta xat keldi. Ammo... uchalasi
ham bittagina soʻzdan iborat: “Chantrimore!” Vassalom.

“Chantrimore” — Kalamakatore... Shodi garang... Bolaligimiz
ertagi, zavqi, quvonchi. Maktabimizning yonida yashardi. Qachon qaramang, iljayib turardi. Basharasiga baqrayib soʻ“ksangiz
ham iljayardi — eshitmasdi, qulogʻi ogʻir edi. Qishin-yozin
mudom boʻ`yin-boshini malla qiyiq bilan tangʻib, quloqchin
bostirib yurardi. Oqshomlari eshigi ogʻzidagi supachada, goʻyo
hech kim eshitolmaydigan bir kuyni tinglayotgandek, koʻzlari
chala yumuq, mudrab-chayqalib oʻtirardi. Ahyon-ahyonda
oʻtkinchilardan birortasiga qarab “Chantrimore!” deb hayqirar,
“Chantrimore!” desangiz, “Kalamakatore!” deb javob qaytarar
edi. Hovlisi muyulishdagi pastlab ketgan torkoʻ“chaning adogʻida
edi. Qish kunlari yer muzlaganda biz unga suv sepib, koʻcha
ogʻzida Shodi garangning ishdan qaytishini poylardik. U bamaylixotir yurib kelib, xuddi kar emas, koʻrdek, oyna misol
yaltirab yotgan sirpanchiqqa oyoq qo`yar va ana shu zahoti bor
boʻyi koʻtarilib tushar, boshidagi quloqchin otilib ketib, oʻzi



Anoyining jaydari olmasi 75

 

sirg`algancha darvozasi tagiga borib qolar edi. Biz esa torkoʻ“chani
qiyqiriqqa koʻmib yuborardik: “Chantrimore! Kalamakatore!
Chantrimore! Kalamakatore!..” Shodi garang alpong-talpong
joyidan turib, quloqchiniga qarab chopardi. Soʻng koʻzlarini
olaytirib, bizga poʻpisa qila-qila hovlisi tomon yurar, hayal
oʻtmay, choponi barini olmaga toʻldirib chiqar va uni qorning
ustiga qubba shaklida terib qoʻyib, oʻzi uyiga kirib ketar edi. Biz
bitta-bitta sirpana borib, olmalarni qoʻyin-qoʻnjimizga joylab,
“Chantrimore! Chantrimore!” deya suron solgancha koʻcha boshiga
qaytardik. Shodi garang esa darvozasidan boshini chiqarib hayqirib qolardi: “Kalamakatore! Kalamakatore!..”

Doim shunday boʻlardi. Biz doim torkoʻchaga suv sepib
qoʻyar, Shodi garang doim koʻra-bila oʻsha yerdan yurib uchib
tushar, keyin turib bizga poʻpisa qilar, lekin doim olma bilan
siylar edi. Doim! Uning farzandi yoʻq edi. Xotini bor, hovlijoyi bor, kattakon olmazor bogʻi bor — farzandi yoʻq edi.

Bir kuni kimdir meni telefonga chaqirib, “Tush pastga!”
deb doʻq qildi. “Kimsan oʻzing?” dedim jahlim chiqib. Nogahon men sira kutmagan shang£ʻi ovoz yangradi: “Chantrimore!”
Yuragim gupillab ketdi. Qayerdan? Qanday qilib? Nahotki?..

Tushsam — ishxonamiz oldidagi xiyobonda birov ishshayib
turibdi. Yuzi shishinqiragan, koʻzlari ich-ichiga choʻkkan,
koʻylak-shimi gʻijim bir kimsa. Ramazon!

— Ha?! — dedim hovliqib, tahlika bilan.

— Keldim.

— Qanday? Hali, hali... vaqt bor-ku?

— Qochdim-da, joʻrajon, seni koʻrgim keldi. — U qulochlarini keng yozib yaqinlasha boshladi.

— Qochding?! — Men, toʻgʻrisi, allanechuk irgandimmi,
tisarildim va gʻazab bilan baqirdim: — Yoʻqol, koʻzimga ko`rinma!
Meni tinch qoʻy!

— Panjaradan kelgan odamniyam joʻrasi shunday kutib
oladimi?

Uni qayta sud qilib, ochiqqa — majburiy xizmatga chiqarishibdi.

Muddati bitguncha shahar yaqinidagi gʻisht zavodida ishlarmish.



76 Ertak bilan xayrlashuv

 

— Oqlashdi, joʻrajon, oqlashdi, — deya tinmay qiqirlardi u.
— Aybim yoʻq edi-da oʻzi.

— Nega aybing boʻlmas ekan? Chayqovchi! Bizda begunoh
odamni qamamaydi. Unaqa qonun yoʻq.

— Mana, meni qamadi-ku? E, u yerdagi odamlarning gapini eshitib tursang, birontasiniyam tirnoqcha aybi yoʻq. Lekin
— bor, bor! Mana, oʻzimni olaylik, aybim yoʻq edi — bor
chiqdi. Shunday gap-da. — Ramazon kaftini toʻldirib nos otdi.
U qandaydir oʻzgarib — jiddiylashibdi, chala faylasufga oʻxshab
qolgan edi: ilgari hech bunday gapirmasdi. Nosini tupurgach,
yengil tortgandek qoʻl siltab, davom etdi: — Mayli, bu gaplar
hozir befoyda, baribir ishonmaysan. Keyin bir kun hammasini aytib beraman. Lekin, boyagi gaping toʻg'ri: aybi bo`lmasa
qamamaydi. Ayb, ayb deymiz-u, kimda yoʻq u, joʻrajon? Mana
shu savlat toʻkib yurganlarning hammasi ham oppoqmi?

Soʻng u tuyqusdan eski ashulasini eslab qoldi:

— Yur, joʻrajon, ikkovimiz bir portretga tushaylik!

— Shu aft, shu angor bilanmi? — dedim kulib. — Boshqa
payt, boshqa payt.

Ramazon oʻsha kuni menikida tunab, ertasi ishiga ketdi. Ishi
ogʻir — tandirdan choʻgʻdek qizib chiqqan gʻishtlarni olib taxlar ekan: horib-chuykab, kaftlari qavarib, oyda bir marta, shunda
ham yo`lkira soʻrab kelardi. Hordiq kuni shaharga tushib, eski
odati — bor-budini allakimlarga ulashib, ketishda mendan pul
soʻrab kelardi.

Oʻsha — oʻzimizning Ramazon!

Olti oydan keyin uning jazo muddati bitdi. Bitgan kuni u
kechki poyezdga bilet olib, ishxonamga keldi.

— Hamma joʻrangni chaqir!

— Ha, yana biror hunaring qolganmidi?

— Bi-ir registronda oʻtiraylik! Ketar jafosiga!

Ishdan ertaroq chiqib, toʻrt-besh ulfat “Zarafshon” restoraniga bordik. Ramazon hamma narsani taxt qilib, uzun stolning toʻrida tirjayib oʻtirgan ekan.

— Bor joʻrang shumi? E, bechora! Ziqnaligingga boribsanda. Qoʻrqma, karmon katta, atab qoʻyganini berdi!

Oʻsha kech restoranda rosa yayradik. Ramazonning oʻzi ayniqsa bayram qildi. Muzika boshlanishi hamono oʻrtaga tushib,
holdan toyguncha oʻynadi. Oʻyini ham oʻziga oʻxshagan edi: goh



Anoyining jaydari olmasi 77

 

tizzalariga shapatilay-shapatilay davra boʻylab kavkazchasiga
yoʻrgʻalab ketadi, goh qoʻllarini ikki yonga siljitgancha kiftlarini
qimirlatib, “Ha-a, hu-u!” deya qiyqiradi, hayqiradi, sakraydi,
irg“ʻishlaydi: goh jilmayadi, goh hazilga qovogʻini uyub oladi:
duch kelgan qizni raqsga tortadi, ajabki, u ham nozlanib
oʻtirmay peshvoz chiqib boraveradi: qizga qarab kuladi, yig`laydi,
poʻpisa qiladi, yolvoradi: endi magʻrur, purviqor, keyin yana
tushkun, g“amgusor, yana izhor, iltijo... Chapak, olqishlar...

Butun restoran ahli tomoshabin, barchaning koʻzi Ramazonda. Bugun u bayram qilardi, tantana qilardi: kechagi g'amu
g'“uborlarini unutgan, yana asliga qaytgan, oʻsha eski — begʻam,
beg“ubor Ramazonga aylangan edi.

Restorandan chiqqach, sheriklarimga javob berib, Ramazonni kuzatgani u bilan vokzalga bordim. Poyezd hali kelmagan
ekan, suv ichish bahona tagʻin restoranga kirdik. Kayfi ancha
oshib qolgan Ramazon ana shunda dardini yordi.

— Bari bir ishonmaysan-da, joʻrajon, — deya gap boshladi u. — Lekin iltimos: bu safar ishon!

Ramazon oʻshanda rostdan ham Barnaulga joʻnagan ekan.
Poyezdni kutib oʻtirib, mana shu yerda, restoranda bir kishi
bilan tanishib qoladi. Birga ovqatlanishadi. Keyin Ramazon uning
yuklarini — o`sha mash'um chamadon va qutilarni vagonga joylashga ko“maklashadi. Poyezd joʻ“nay-joʻnay deb turganda kupega
ikki odam kirib keladi. Ularning sharpasini oldinroq sezgan haligi
kishi tahlika aralash yigʻlab-yolvorib Ramazonga yopishadi: “Jon
uka, yuklar meniki, deng, yarmi meniki, deng. Chiqib ketsak, foydani teng boʻlamiz. Meni bilishadi, qoʻlga tushsam... Siz
yoshsiz, kechirishadi”, alay-balay. Ramazon — goʻl, taytuv
Ramazon laqqa ishonadi, hech baloni oʻylamasdan rozi boʻladi.
Hushini yigʻib, qarasa — atrofini militsionerlar oʻrab turibdi.
“Ha, meniki, meniki, — deydi sarosimaga qolib, — hammasi
meniki”. Yoniga qarasa — haligi kishi yo“q, yerga kirgandek zimgʻoyib.

— Ana, aytdim-ku, ishonmading, bari bir ishonmaysan,
— dedi Ramazon hafsalasi pir bo`lgandek, qandaydir mung
bilan. — Hech kim ishonmaydi.

— Shu gaplarni nega sudda aytmading? — dedim hayratim
oshib.



78 Ertak bilan xayrlashuv

 

— Aytib edim, tergovda ming marta takrorladim. Tergovchi
eshitgisi ham kelmadi. “Senlarning hammang shunaqa tulkisan!”
dedi. Nima qilsin — shuncha narsa bilan qoʻlga tushganingdan
keyin yelkangga qoqib, qoʻyib yuborsinmi? Kimnidir qamashi
kerak-ku, ularning ham plani bordir. Oʻzi tergoviyam, kamerasiyam jonga tekkan edi, joʻra, e, choʻzilib yotadimi, xudoning
buyurgani-da, dedim!

— Ahmoq, tentak! Bir muttahamning nayrangiga uchi-ib...
Odam ham shunday anoyi boʻladimi? Men oʻlaqolsam ishonmasdim.

— Men ishondim-da, joʻrajon, nima qilay? “Ettita bolam
bor, — dedi, — ettitovi ham qiz, — dedi. — Uchtasi boʻy
yetgan, uzatishim kerak, oʻzim zavodda oddiy qorovulman,
jigarim kasal”, dedi. Ahvolini koʻrgan kishi, agar inson boʻlsa,
ishonardi, men ham ishonibman-da, joʻrajon!

— Mana — ishonchingga mukofot!.. Sen ham qochgin edi,
“Bilmayman, meniki emas”, deb turib olgin edi, kallavaram!

— Bunday qilsam, uni tutar edi-da? Soʻz bergan edim,
nomardlik boʻlardi...

— Iye! — dedim fig“onim chiqib. — Ha, tutsin edi, qamasin edi — qilmishiga yarasha! Voy ahmogʻ-ey, soʻz bergan emish! Balki qizlarining tashvishini qilgandirsan, ersiz qoladi
shoʻrliklar deb?! Ehtimol, oʻsha uchchiga chiqqan chayqovchidir,
qallobdir! Ular shunaqa boʻladi. Ba'zan hatto uydagi xotinini
ham oʻrtaga qoʻyib...

— Unisini senlar bilasan, gapga boysanlar. Kap-katta odam,
koʻziga yosh olib gapirganda ishonmay boʻladimi? Sochlari ham
oq edi... Mayli, jo`ra, endi pushaymonning foydasi yoq —
boʻlgani boʻldi, bu yogʻi sindi. Dunyoni panjaradan ham bir
koʻrib qoʻydim-da, ziyon qilmas...

Ramazon chakkasini kaftiga bosgan ko`yi deraza osha perronga tikilib oʻtirardi. O`ychan, beozor, hokisorgina... “Uni xushlamaslik, yoqtirmaslik mumkin, lekin yomon koʻrib boʻlmaydi”,
deb oʻyladim ichimda.

U bir payt koʻzini qisinqiragancha nima deb qoldi deng:

— Hozir Novosibirsk poyezdi keladi, hayyo-huyt deb Barnaulga jo“navorsam-chi?

— O`ʻ“lging kelgan boʻlsa shunday qil, milisaga tutib bermagan ham nomard! — dedim achchiqlanib. Lakalov qiliqlari,



Anoyining jaydari olmasi 79

 

gap-so`zlari yana birpasda koʻnglimga urgan edi. — Ramazon,
boshni qotirma, qayoqqa ketsang ket, joʻra! Iltimos, endi bu
yoqlarga qadam bosa koʻrma!

Ramazon ketdi. Poyezd oʻrnidan qoʻzgʻalganda perron
boʻylab bir hayqiriq yangradi: “Chantrimore-e!” “Kalamakatore” boʻgʻzimda qoldi — aytolmadim. Poyezd endi toʻxtamaydi,
uni na men, na Ramazon toʻxtata oladi: Ramazon esa ketdi,
joʻnab ketdi, endi kelmaydi!

U ketgach — shahar, gʻala-g“ovur shahar birdan zerikarli, fayzsiz koʻrindi koʻzimga.

Shunday qilib Ramazon ketdi, boshqa kelmadi. Borgan yili
uylandi, baribir o`sha qizga — togʻasining qiziga uylandi. (Onasi
ham tuzalib qolgan boʻlsa kerak.) Keyingi yili oʻziga imorat
qurdi. Hozir toʻy qilmoq taraddudida yurganmish...

Bultur kuzakda Boysunga borganimda bozor aylanib yursak, yonimdagi hamrohim:

— Ana, oshnangizni qarang! — deb qoldi.

Ramazon! Oldida bir choyquti, bozorni boshiga koʻtarib,
yeng shimargancha olma sotyapti. Koʻnglimda shubha uygʻondi:
“O`shandagi gap tasodif emas shekilli, asli qonida bor ekan-da
buning”. Lekin nima ham derdingiz — tirikchilik, birovning
roʻzgʻorini birov tebratmaydi.

— Barnaulda olma kamchil emish, Barnaulga olib borish
kerak edi! — dedim yaqinlashib, kinoya bilan.

— E, e, joʻrajon! — deya yuzi yorishgancha oʻrnidan turib
ketdi u. — Oʻzim ham Barnaulni koʻzlab turuvdim, senday
maslahatchiga zor boʻlib. Nima qilay, joʻra, yer bilan bitta toʻkilib
yotibdi. Molga beray desam, koʻngil bo`lmaydi, uvol. Undan
koʻra... — Ramazon tanlab-tanlab, hamrohim bilan menga ikkitadan olma tutqazdi. — Yeb koʻringlar, bunaqasi Bogʻi Eramda ham yoʻq.

Birpas oldida chaqchaqlashib turdik. U hay-huylab oʻtganketganni chaqirar, idishi boʻlsa idishini, bo`lmasa — qoʻyniqoʻnjini olmaga toʻlatib joʻnatar edi.

— Pulini nega olmayapsan?

— E, otamga qavm boʻladi, noqulay.

— Bunisi-chi?

— E, ena jamoatimizdan qarindosh...



80 Ertak bilan xayrlashuv

 

— Olmang koʻp boʻlsa, davlatga topshirvormaysanmi bunday qilib oʻtirguncha?

— Qarzim bormi? Arzon oladi!

— Axir, hammaga tekin ulashyapsan-ku?

— E, biri xesh, biri tabor.

— Senga begonasi bormikan Boysunda?

— Bor, — dedi Ramazon tirjayib. — Mana — sen! Musofir,
sotqin, shaharlik!

U kechqurun bir toʻrxalta sara olma koʻtarib uyimizga keldi.

— Yaxshimi, yomonmi, shoir noming bor, ko“chada olma
koʻtarib yursang obroʻying buziladi, dedim...

“Obroʻying buziladi”. “toʻkiladi emas, “buziladi”! Ramazonning gapi, Ramazongina shunday deyishi mumkin!

Ana sizga — Ra-ma-zo-on!

...Ramazon, joʻra, joʻrajon, mana — qo`limdan kelganicha
seni naql qildim. Men bu narsani sen uchun, senga bagʻishlab
yozdim. Ba'zi oʻrinlarda oshiribroq yuborgan boʻlsam, koʻnglingga
olmassan. Bu ish qurgʻur oʻzi shunaqa, shunday qilmasa
boʻlmaydi.

Mendan ahvol soʻrasang — turmushim eskicha, bir maromda. Chatogʻi shundaki, bi-ir maromda! Noliyotganim yoʻq, hamma narsam yetarli, joyida. Lekin hayotimga nimadir yetishmaydi,
nimadir — yirikroq tashvish deymizmi, to`polon deymizmi yoki
bir mo'jizami... Qilayotgan ishlarimdan koʻnglim to`lmaydi, hammasi koʻzimga mayda, arzimasdek tuyuladi. Ishga borib kutasan
oʻsha narsani, uyga kelib kutasan — behuda. Goho boshingni devorga urging keladi — shoyad biror yangilik roʻy bersa!..

Bu nolish, shikoyat emas, Ramazon — hasrat, doʻstning
doʻstga hasrati!

Kecha kechasi birovning yoʻtalidan uygʻonib ketdim. Qattiq
yoʻtalardi, beton devorga qoziq qoqqandek boʻgʻiq yoʻtal. “Qizimmi?!” Uyqu qochdi. Xotinimni uygʻotib, “Turib qarasangchi!” dedim. Narigi xonaga chiqib, qizimdan xabar olgan xotinim “E, qoʻshnining bolasi-ku!” dedi. Oʻsha zahoti xotirjamgina uyquga ketibman.

Nega bunday, Ramazon?

Oʻtgan hafta tunga yaqin uyimga telefon boʻldi. Boysundan.
Bir hamshaharimizning togʻasi vafot etibdi, ertalab chiqarishmoqchi, iloji boʻlsa, shu gapni jiyaniga yetkazishim kerak ekan.



Anoyining jaydari olmasi 81

 

“Bemahalda sizni bezovta qildik-da, ogʻajon, ovora boʻlasiz-da”,
deb qayta-qayta uzr soʻrashdi, “Iloyo bir oʻgʻlingiz oʻnta boʻlsin,
baraka toping”, deya rosa alqashdi. Ishdan qattiq charchab kelgan
edim, oʻzimcha mulohaza yuritdim: “Jiyanining uyi shaharning
bir chetida! Ertalab chiqarisharkan, bugun borib aytdim nimayu saharda ishxonasiga telefon qilib qo`ydim nima — bari bir
janozaga yetib borolmaydi”. Yetib borolmasligi aniq edi, lekin...

Ana shunday, mening uyimda telefon bor! Men ishdan
charchab kelaman! Nega bunday, Ramazon? Oʻrnimda sen
boʻlganingda nima qilarding?

Sudingda qatnashgan yozuvchi doʻstim yaqinda “O`zini oʻzi
qamatgan afandiroq bir oshnang bor edi, qayerda hozir, nima
ish qilyapti?” deya seni soʻrab qoldi.

Afandimiding, Ramazon? Hozir ham shundaymisan? Bilaman, shundaysan, sen o“zgarmaysan. Ammo men nega oʻzgardim?
Nega bunday boʻlib qoldim? Nega oʻshandagi zorlanishlaringga
kulib qaradim, sen bilan “bir portret”ga tushmadim? Tushganimda, bugun uni xonamning toʻriga osib qoʻyardim — ba'zi
narsalarni eslatib, ba'zi narsalardan ogohlantirib turardi. Men
aytgan “poza”lardan, sen aytgan “foza”lardan...

Bir haftalik betayin, bema'no kuydi-pishdilar oqibati —
shanba kunlari turgim kelmay, toʻshakda uzoq choʻzilib yotaman, gangib, karaxt yotaveraman, kutib — nimanidir, kimnidir... Mana, hozir sen kirib kelasan. Toʻsatdan. Tashvish bilan, topolon bilan. Olma olib kelasan, jaydari olma. “Chantrimore-e!” deysan qulochingni keng yozib. “Kalamakatore!” deyman men...

Bu nima degani, Ramazon? Qaysi tildan bu gʻalati soʻzlar,
ma'nosi nima? Men bilmayman, sen ham bilmaysan. Shodi
garangdan soʻraylik desak, u endi yoʻq — uzoq yili oʻlgan. Miyasi aynib oʻlgan. Quloqning zahmidan. Urushning kasri.

Undan tirnoq — farzand qolmadi, mol-dunyo qolmadi —
“Chantrimore” qoldi, “Kalamakatore” qoldi, bizga: senga,
menga...

Nima degani bu?

O`ylashimcha, buni endi faqat ikki kishi — ikkalamizgina
tushunadiganga oʻxshaymiz: senu men.

1981




82 Ertak bilan xayrlashuv

 

MUZQAYMOQ

Men azaldan shaharparast edim. Shaharni yaxshi koʻrardim,
shahardagi soya-salqin, ozoda maydonlarni, keng-katta
koʻchalarni, koʻchalar boʻyidagi koʻ“kish doʻkonchalarda shirin jilmayib turadigan oq peshgirli xushmuomala xolalarni —
muzqaymoqni, ichib qonmaydigan qip-qizil sharbatlarni, u yoqdan-bu yoqqa gʻiz-gʻiz uchib yuradigan turli-tuman mashinalarni...

Oʻzim chor atrofini baland-baland togʻlar qurshagan, katta shaharlar-u temir yoʻldan olis bir joyda tugʻilib o“sganman.
Uyimiz sobiq rayon markazining qoq oʻrtasida: bozordan uchtoʻrt hovli naridagi, biqinida bir tup zardoli oʻsgan katta koʻk
darvoza — bizniki. Bir vaqtlar — rayon tugatilmasdan burun
obodgina boʻlgan joy endilikda partov bir qishloqqa aylangan.
Oʻzi ancha yirik, gavjum, ammo na bir katta koʻchasi bor, na
muzqaymog£i. Aytishlaricha, yaqin kelajakda rayonimiz qayta
tiklanib, bora-bora shahar tusini olarmish. Aql bovar qilmaydigan gap. Shahar deganlari katta bo`ladi, hovuchdekkina qishloqni qanday kengaytiradi — togʻning tepasiga uy qurmasa!..
Koʻchalari tor, egri-bugri, har yili yangidan tekislab, shagʻal
yotqizib chiqiladi, biroq hafta oʻtmay tagʻin asli-qadim —
tuprogʻi koʻpchib qoladi. Muzqaymoq... bo`lmagan, boʻlmaydi
ham: saratonda ham havo salqin, innaykeyin, yoʻl boʻyidagi
ariqlarda sharqirab, tishni zirqiratadigan yaxdek suv oqib yotadi. Muzqaymoqdan soʻz ochsangiz, kattalar shuni koʻrsatib,
dakki berishadi: “Ana, obizamzam, tentak, bunaqasi O`zbekistonda yoʻq!”

Qishlogʻimizdagidek mo`jiza suv Oʻzbekistonda yoʻqdir,
lekin men baribir muzqaymoqli shaharlarni yaxshi koʻraman.

Shahar deganda dastavval koʻz oldimga ulkan chinor soyasida toʻxtab turgan usti chodirli yuk mashinasi keladi. Keyin
— ikki cheti quyuq daraxtlarga koʻmilgan salqin, ravon koʻcha,
chaqaloq ukamning chinqirishlari, onamning jonsarak yupatishlari, ikki qoʻlida ikkita likopcha, biz tomon kelayotgan
otam... Otam likoblardan birini menga, birini onamga tutqazadi.



Muzqaymoq 83

 

Mening dovdirab turganimni koʻrib: “Ye, ye, morojniy bu”,
deydi. Ariq labiga choʻnqayib, jez qoshiqcha bilan likobdagi taomdan ogʻzimga olib boraman. Olib boraman-u — shu daqiqa sira
esimdan chiqmaydi — ko`zlarim charaqlab ketadi. Shaharni men
shunda koʻrdim, tanidim va... bir umrga yaxshi koʻrib qoldim.

Bayramdagidek koʻrkam koʻchalarda bayramdagidek yasangan odamlar: qayoqqadir shoshadi, bir-biriga qaramaydi, ishi
yoʻq — qaygadir oqqani oqqan. “Biror joyda toʻy boʻlsa kerak”,
deya sodda fikr qilaman oʻzimcha. Har yonga alanglayman. Yoʻl
yoqasidagi ulkan chinor soyasida usti chodirli yuk mashinasi
toʻxtab turibdi...

Biz ana shu mashinada konchilar shaharchasida yashaydigan
tog“amnikiga mehmondorchilikka bormoqda edik. Yoʻl-yoʻlakay
shaharga oʻxshash bir talay joylardan oʻtilardi. Muzqaymoqni
men dastlab shu yerlarda tatiganman. Lazzati hamon ogʻzimda.
Qancha-qancha likopini boʻshatdim! Oxirgi marta... O`shandan
keyin uni ogʻzimga olmadim. Tomogʻim yoki tishim ogʻrib qolishidan qoʻrqib emas, muzqaymoqqa shaydolik yoshidan oʻtib
qolganim uchun ham emas, yoʻq...

Qishlogʻimiz asosan bog`ʻdorchilig-u chorvachilik bilan
shug`ullanar, tekis maydoni kam boʻlgani va suvi tanqisligi sababli paxta ekilmas, terim mavsumlari katta-kichik bari pastdagi paxtakor xoʻjaliklarga yordamga borar edi. Oʻsha yili qish
qattiq kelib, tog`dagi mollarning bir qismi yemsiz-ochlikdan,
bir qismi qahratonning qahridan qirilib ketdi; dov-daraxtni
sovuq urib, moʻljaldagidan kam hosil berdi — sovxozimizning
daromadi pasayib, iqtisod jihatdan foyda oʻrniga ziyon keltira
boshladi. Sovxoz ma'muriyati tang ahvolga tadbir izlab, ko“klamga
yaqin choʻl rayonlarining biridan qancha hamdir boʻz yerni
ijaraga oladigan, unga paxta ekib, shu yoʻl bilan xo`jalikni tiklaydigan boʻldi. Bogʻdorchilik sohasida ishlab yurgan otamni “Bu
yil ham baribir daraxtlaringizdan koʻngildagidek hosil chiqmaydi, borib chinakamiga agronomligingizni koʻrsatib kelasiz
endi”, deya choʻldagi boʻlimga boshliq qilib joʻnatdilar. Oʻzi,
sovxoz direktori bilan murosalari kelishmay yurar, buni kechalari
allamahalda qaytib, yana telefonda zarda aralash baland-baland
tovushda munozara qilishlaridan ham sezsa boʻlar edi. Onamning aytishicha, birovlarni orqa qilib direktorlikka erishgan Ber


84 Ertak bilan xayrlashuv

 

diyorov otamga oʻchakishgan, amalidan ayrilib qolishdan
qoʻrqar emish. Uyimizga kelganida bir-ikki marta koʻrganman;
uncha-muncha narsadan choʻchiydigan odamga oʻxshamasdi.

Choʻlga ketgach, otam uyga oy oralatib bir keladigan,
roʻzgʻorning kam-koʻstini toʻgʻrilab berib ketadigan boʻldi. U
kishi ozib, qoraygan, lekin oldingidan serharakat, quvnoqroq
boʻlib qolgan edi. Men ilgarilari otamdan juda hayiqar, unchamunchada boshqalarga oʻxshab erkalik qilolmas edim. Choʻlga
borib oʻzgaribdi, menga muomalasi ham birmuncha muloyimlashgan, iliqlashgan. Shundan foydalanib, har kelganida u kishiga
ergashadigan, tarxashlik qiladigan boʻldim. Otam har gal ham:
“U yerda hozir nima bor, hammayoq tuproq, chang-toʻzon.
Yoz kelsin, ana keyin olib boraman. Qovun-tarvuz serob boʻladi,
maza qilasan. Hozir-chi, ola tuynak ham yoʻq”, deya aldab-suldab meni qoldirardi.

Menga esa qovun-tarvuz kerakmas, ola tuynagidan ham bezorman, faqat mana shu togʻ-u toshning orasida siqilib yotgan
gadoytopmas qishloqdan nari ketsam — bas. Yoʻlda, axir, shaharlar bor, shaharlarda... Choʻllar ham hozir obod boʻlib ketgan, deyishadi, shahardan farqi yo“q emish. Buning ustiga jazirama issiq, shunday bo`lgach, zora... Ajabmas. Mayli, bu soyasalqin qishloq ariqlardagi “obizamzam”i bilan qolaversin, men
ketaman!

Yoz keldi.

Oltmishinchi yillarning barchaga ma'lum kezlari, do“konlarda
un qahat, ehtiyotkorroq kimsalar bostirma-yu yertoʻlalariga
g`“amlab olishgan. Joʻxori non yeb oʻtirgan kunlarimizda otam
choʻldan ikki qop un yuborib qoldi. Ana shunda menga xudo
berdi — kelgan shopirga mahkam tarmashib oldim: “Meni olib
ketasiz”. Onam ham royish bildirdi: “Mayli, borsa borsin, otasini koʻrib keladi”.

Joʻnadik-ku! Qishloq — tor, egri-bugri koʻchalari bilan,
erta-yu kech xoʻmrayib turadigan gird-atrof togʻlari bilan,
ariqlarda sharqirab oqadigan “obizamzam”u chang-chungi bilan ortda qoldi. Qaydasan, gavjum shahar? Qaydasan, eslagan
hamono ogʻizdan suv ketadigan rohatijon muzqaymoq?

Mashinaning ustida ketyapman. Turli manzillarga yoʻl tortgan uch-toʻrt yoʻlovchi, xalta-xultasini tagiga tashlab, oʻtirib



Muzqaymoq 85

 

olgan. Men, birgina men tikka, kuzovga mahkam yopishib,
qarshidan urilayotgan shamol-u chang-toʻzonni pisand qilmay
yiroqlarga tikilaman: qaydasiz, obod goʻshalar, qaydasan, shahar? Mashinadan chiqayotgan gazni toʻyib-toʻyib hidlayman:
biram yoqimliki, shahar hidi keladi! Faqat, ikki tarafimdagi
choʻyan xumlar bir-biriga urilib, meni “iskanja”ga olaverib bezor qildi. (Keyin bildim: bu xumlarda paxtakorlarga atalgan asal
bor ekan.)

Manzilga kech tushganda yetib keldik. Tevarakni quyuq g“ubor
tutib turgani uchun hech nimani koʻz ilg'amasdi. Mashinamiz
peshtoqiga qizil bayroq osilgan kattakon yogʻoch barak oldida
toʻxtadi. Nariroqda yana qandaydir chogʻroq hujra. Uning orqasida
“dvijok” pat-patlaydi. Havoda benzin-u salarka aralash dastmol
hidi anqiydi. U yer-bu yerda turli-tuman traktorlar qorayib
koʻrinadi. Koʻzni quvnatadigan boshqa hech vaqo yoʻq.

Shtab deganlari shu yer ekan. Toʻgʻrisi, hafsalam pir boʻldi:
oshiqib-intiqqan joyim shumi?

Katta barakning orqasida, osma chiroq yorugʻida, uzun
qoʻlbola stolni qurshab toʻrt-besh chogʻliq kishi qovun yeb
oʻtirardi. Ular men bilan: “E, Abrayevning uli-ku! Qanday,
katta yigit boʻlib yuribsanmi? Qishloqlar tinchmi?” deya
soʻrashishdi. Ko`pchiligi qishloqda koʻrib-bilib yurgan odamlarim, paxta ekkani kelishgan. Kimdir “Nachaylikning oʻzi qayoqda qolib ketdi ekan?” deb qoʻydi.

Ularga qoʻshilib qovunxoʻrlikka kirishdim. Otamning bu yerda emasligiga bir ajablansam, bir chekkasi sevinib qoʻydim:
nimaga kelding, deb urishsa kerak, deb qoʻrqardim.

Bir mahal shiypon orqasiga chiroqlari u yon-bu yonni “paypaslab” uch gʻildirakli traktor kelib toʻxtadi. Undan novcha,
boshyalang bir kishi sakrab tushdi. Otam ekan. Oʻzi haydab
yuribdi. Kutganimdek, meni koʻrib urishmadi, qaytaga, “E-e,
kelsinlar, komsomol!” deya xushchaqchaqlik bilan qoʻl uzatdi.
Shu choqqacha otam bilan qoʻl berib koʻrishmagan edim.

Otam ust-boshini qoqa-qoqa stol qoshiga oʻtirib, mahsi kiygan, yuzi qip-qizil, ko“sanomo oshpaz chol olib kelgan kosadagi yovgʻonni shosha-pisha ichdi, keyin xuddi shunday
shoshqaloqlik bilan qovundan edi. Bu orada har yoqdan traktorlarini tarillatib, latta etiklarining qoʻnjiga qogʻoz qistirgan



86 Ertak bilan xayrlashuv

 

boʻlim faollari, brigadirlar yig`ilishdi. Uzoqov degan tund,
xoʻppasemiz bugʻaltir qayoqdandir sanoqchoʻtini koʻtarib chiqdi.
Otam uzun stolning bosh tarafiga joylashib, boshqalar har tomondan gʻuj boʻlib, bugun bajarilgan ishlarni muhokama qila
ketishdi: uchinchi brigada, beshinchi brigada, falon qarta, pekin
qarta, uncha gektar, buncha yer, texnika, qoramoy, salarka...

Yoʻl yurib charchagan ekanmanmi, bu gaplardan zerikibmi, koʻzim keta boshladi. Lekin nima qilishni, qayerga kirib yotishni bilmayman. Buning ustiga bir balo hammayogʻimni chaqib, qichishishga tushdi. Idish-tovoqlarini yuvib boʻlgach, kelib
davraning bir chetidan joy ogan oshpaz chol — Imom bobo
ahvolimni sezdimi:

— Ha, ulim, chaqyaptimi toza? — dedi. — Choʻlning chivini
ana shunday boʻladi: nafas chiqarmay kelib jonni oladi. Tur,
anovi ariqqa tushib bir choʻmilib chiqqin zahri ketadi, shoʻr
suv.

Otamga qaradim: u hamon masala talashuv bilan band edi.
Xoʻjalik xodimlari rasm qilgan nosrang matodan furajka kiygan
qiyiqkoʻz kishi ham (otini bilmasdim hali):

— Bobongning aytganini qil, jiyan, ogʻrigʻi bosiladi, —
dedi. — Hay, hali bir-ikki kunda chivin bilan oshna boʻlib ketasan,
chaqmay qoʻyadi keyin. Hozir mehmon deb begonasirayaptida.

Beton novda oqib yotgan iliqqina suvga kirib chiqdim-u rostdan ham sal yengil tortganga oʻxshadim. Lekin, fursat otmay
tagʻin hammayogʻim qichisha boshladi. Yana suvga tushay deyman-u, qorongʻida suvning vahimasidanmi qoʻrqaman; koʻzdan
pana, shiyponning orqasida cho“milmoqda edim.

Shu kecha otam ikkalamiz novning boʻyidagi pashshaxona
tutilgan karavotda birga yotdik. Yotish oldidan otam uyni, ukalarimni bir-ikki ogʻiz surishtirdi-da, narigi yonboshiga oʻgirilib
uxlab qoldi. Charchagan.

Men xiyla zamon bezovta boʻlib yotdim: tamomi joyim qichishib qo`ymasdi. Uyimiz, ukalarim esimga tushib, xuddi qishloqdan bugun emas, chiqqanimga talay kunlar boʻlgandek ularni
sogʻinib ketdim. Nega keldim oʻzi bu yerga, chivinlarga yem
boʻlganimi? Qani men kutgan shahar, men orzu qilgan muzqaymoq?



Muzqaymoq 87

 

Ertalab uyqudan tursam, vaqt choshgohlar boʻlib qolibdi.
Shiyponda Imom bobodan boʻlak kimsa yoʻq, hamma dalaga chiqib
ketgan. Oyoqlarimni ochib qarab dod deb yuboray dedim: guppidek shishgan, qashlayverib kecha boshdan-adoq yara-chaqa
qilib tashlabman. Mehmonni rosa siylabdi bachchag£arlar.

Kelganimga battar pushaymon yedim.

Choʻl deganlari haqiqatan ham... choʻl, biydek dasht ekan.
Gird-atrofda toʻrttami-beshta shiypon, olis-olis qartalarda traktorlar gurillaydi. Shu. Yoʻq, uzoqda, juda uzoqda baland-baland
minoralar, oq uylar ham koʻrinadi . Ana shu shahar boʻlsa kerak!

Imom bobo koʻrsatgan yoʻl bilan otam traktor haydab yurgan qartani topib bordim. (Otam betob boʻlib qolgan bir traktorchining oʻrniga ishlab turgan ekan.) Traktorga mingashib
oldim. Otam ikkalamiz tushgacha g“oʻzaning ikki yonini chopiq
qildik. Buning nomi “kultivasiya” deb atalar ekan. Tushdan
keyin otam mashina minib qayoqqadir ketdi, men yana yolgʻiz
qoldim.

Darvoqe, shtabda Imom bobo ikkalamizdan boshqa yana bir
odam bor ekan: Uzoqov. U, kecha qorongʻida men koʻrmagan
vagon uychaga kirib olib, ertadan kechgacha choʻt qoqib oʻtiradi,
hech kim bilan ishi yoʻq. Imom boboning aytishicha, uch bolasi bilan xotinidan ajrab kelganmish.

— G`ami zoʻr buning, — deb shivirlaydi chol vagon uychaga ishora qilib. — Osonmi axir, uch bola! Xotini Eshim pason bilan don olishib yurar ekan-da. Erkak odam, vaqtida unday baytalning boʻynini uzish kerak edi.

Qishloqda shunday bir gap qulogʻimga chalingandek boʻlgan
edi. Shaharbop kiyingan, sochlarini boshiga chambarak qilib,
oʻsma-surmani quyuq qo`ygan bir xotin avtodo“kon haydaydigan gʻarch etikli Eshim pason bilan koʻchada, hammaning
ko`z oldida namoyishkorona qoʻl ushlashib yurganini o`zim ham
koʻrganman. “Eshim pasonning-ku kasbi xotinjalloblik, uch
bolali bu ayolni qanday shayton yoʻldan ozdirdi ekan? Binoyidek eri, gulday bolalarini tashlab, bu nima sharmandalik?” deb
gapirardi koʻrgan-bilgan. “Binoyidek er” deganlari shu Uzoqov ekan-da. Bechora. Mana, alamini endi choʻt soqqalaridan
olib yotibdi.



88 Ertak bilan xayrlashuv

 

Shiyponda tez-tez koʻrinib turadigan yana bir odam —
chorpahildan kelgan, burni ustida tuk oʻsgan shopmo`ʻylov Eshnazar amaki. U allaqayoqlardan mashinada oziq-ovqat ortib
kelar, kelgan zahoti Imom bobodan “Abrayev qayerda?” deb
otamni soʻrar, so`ng menga qarab: “Zerikmaygina oʻynab yuribsanmi, dadajon? Biz xesh boʻlamiz-a, bilasanmi? Abrayev
menga boʻlavachcha, shunday, dadajon”, deya yelkamga qoqib, vagon uychaga — Uzoqovning oldiga kirib ketar edi. Otam
uni koʻrganda: “Ha, Eshnazar shayton, ishlar vangmi?” deb
qoʻyadi shoʻxlik bilan. “Unday demang-e, boʻlajon, — deydi
Eshnazar amaki yaltoqlangudek ahvolda. — Biz shayton boʻlsak
ham sizning shaytoningiz. Shaytonlik qilmasak, kechagi goʻsht
qayoqdan unar edi?”

Ikki kundan keyin otam meni Boymurod akaning brigadasiga biriktirib qoʻydi: “Shu akang nima ish buyursa, bajarasan,
boʻptimi, komosomol?”

Boymurod aka deganimiz oʻsha qiyiq koʻzli, furajka kiygan
kishi edi. U menga deyarli ish buyurmasdi, doim traktoriga mindirib oʻzi bilan u yoqdan-bu yoqqa olib yurardi. Koʻrgan odamiga
meni koʻrsatib: “Ana, kattaning uli ham shu yerda!” deb qoʻyardi.
Ikkalamiz yolgʻiz qolganda, furajkasini boshidan olib yargʻogʻini
silarkan, iljayib oʻzicha orzu qilardi: “Xudo xohlasa, paxta pilonlar toʻlsa, otangiz sovxozga direktor boʻladi, biz — mana
shu bo`limga nachaylik. Shunda koʻringda-e ishni!” Keyin chordana qurib, zavq bilan otamni ta'riflashga tushadi: Abrayev zoʻr
odam, Toshkanddagi zoʻr oʻ`qishlarni bitirib kelgan,e-e,
Abrayevday odam rayonda bitta, yoʻgʻ-e, oblastda yoʻq, boʻlsa,
shu oʻzi — Abrayev. Lekin hech omadi chopmadi-chopmadida. Toʻgʻri odam-da, menga oʻxshab. Boʻlmasa allaqachon, ehhe, direktor, raykom-u ijroqo“m boʻlib ketardi. Oʻshanda biz
ham buytib yurmas edik, a, jiyan? Lekin, hech kimga aytmaysiz, otangizning bitta xatosi bor: odam tanimaydi, koʻringaniga
ishonaberadi. Mana, masalan, Mengliboyni olaylik. Shunga ishonib boʻladimi? Shuning qoʻliga davlatning, xalqning pulini berib
boʻladimi? Borib turgan kazzob-ku u! Etti marta dorning ostidan qochgan muttaham! Ikki marta qamalib chiqqan. Qartaboz, oʻgʻri. Abrayev boʻlsa shuni kassir qilib oldi, qoʻliga bir
toʻrva pulni topshirib qoʻygan. Ha, desangiz, buyam odam, odam



Muzqaymoq 89

 

bolasi, bir kun emas, bir kun yoʻlini topib ketar, boʻlmasa,
qayta tarbiyalaymiz, deydi. Uchchiga chiqqan kazzobni qayta
tarbiyalab boʻlar ekanmi? Qayta tarbiyalasangiz, yana kazzob
boʻlib chiqadi. Zoti past-da. Yoʻq, Abrayev oʻzimning akam-u,
lekin shu ishiga qoyil emasman. Anovi Eshnazar shayton-ku oʻnta
Mengliboyga birdan dars beradi. Unga omborni berib qoʻygan!
Gʻirt kalamushning oʻzginasiga! Yoʻq, otangizga qoyil emasman,
jiyan. Toshkandlardagi zoʻr oʻqishlarni bitirgan odam-a!

Men bu gaplarni hardamxayollik bilan oʻtirib eshitaman.
Mengliboy kim-u Eshnazar shaytoni kim — menga baribir emasmi? Oʻsha kazzobni hali ko`rganim ham yoʻq oʻzi.

Esimda, otam choʻlga joʻnashidan oldin bir oqshom uyimizga jez tishli, beliga pichoq osib olgan qandaydir qariya arz
bilan kelgan edi. U koʻzlarining selobini oqizib otamga yalingan: shunimiz sal noboproq chiqdi, ogʻajon, oʻzingiz odam
qilib bermasangiz... Iloyim bolalaringizning yaxshiligini koʻring,
mendan qaytmasa, xudodan qaytsin. Uyda gulday xotin, toʻrtta
joʻja, bu boʻyning uzulgurning yurishi bu. Ha, ha, yaqinda chiqib keldi. Biron ish bilan andarmon boʻlsa, shoyad odam soniga kirib qolsa deyman-da. Yoʻq demang, ogʻajon...

Boymurod aka aytgan kazzob oʻsha cholning oʻgʻli boʻlsa
kerak. Qanaqa odam ekan oʻzi u? Hamma “Mengliboy, Mengliboy” deb gapiradi-yu, oʻzini sira ko`rmadim-koʻrmadim. Negadir
barcha shuni soʻraydi, shuni gapiradi: Mengliboy qachon keladi, Mengliboy kelsa, Mengliboy kelgan kun unday qilamiz,
bunday qilamiz... Shu yerda ishlasa, qayoqlarda yurar ekan u?
Sirli odamga oʻxshaydi...

Bekorchilikdan brigadaning ul-bul yumushiga qarasha
boshladim. Goho qari-quri ishchilar bilan dalaga chiqib, gʻ“oʻzani
oʻtoq qilaman, goho qartalarga suv tarashda ko“maklashaman,
goho otam bilan — “kultivasiya”. Boshqa paytlar Boymurod
akaga mingashib, uning uzundan-uzoq hangamalari ermak, traktorda shiyponma-shiypon sangʻiyman. Kechqurunlari ba'zida shtabga kelaman. Imom boboga oʻtin yorishaman, qozon-tovogʻiga
qarashgan boʻlaman. Bu yerda bari eskicha: xafagazak Uzoqov
choʻtini qoqqani qoqqan, oʻsha qarindoshlikka da'vogar Eshnazar amaki, oʻsha “dadajon”, oqshomlari uzunchoq stolning
girdiga yigʻilib olib o`sha masala talashuvlar. Otamning men bi


90 Ertak bilan xayrlashuv

 

lan deyarli ishi yoʻq, ha-ar zamonda: “Ha, komsomol, ukalaringni sog“inmadingmi?” deb qoʻyadi, vassalom.

Chivin deganlari “mehmon”ni rosa siyladi: sog“ joyim qolmadi. Kechqurunlari men ovora, novdagi suv ovora. Bari befoyda. Hammayogʻim puflab chiqilgandek shishib ketgan. Turibturib, qishloqqa jo“navoray deyman-u, u yoqda qilgan xarxashalarim esimga tushib, otamdan uyalaman. Gohida olisdagi minoralarga, qavat-qavat uylarga koʻz tikib xoʻrsinib qoʻyaman:
sha-ha-ar!

Kelganimga bir haftacha boʻlgan edi. Bir oqshom shtabda
qovun yeb oʻtirsam, kimdir tepamga kelib, indamay bir karchini olib yeya boshladi.

— Privet! Qalaysan, Alikboy? Zerikmayapsanmi?

Hayron boʻldim: atrofda mendan boshqa odam yoʻq edi.
Mening otim esa Alisher emas, Alijon ham emas — nega “Alik”
boʻlaman?

Boshimni koʻtarib qarasam — yelkasiga sumka osgan, boshida
chapanicha qalpoq, kurak tishli bir kimsa tirjayib turibdi. Oʻsha,
oʻsha kazzob!

— Shaharga morojniyxoʻrlikka olib boraymi?

— Qachon? Qachon? — deya sapchib oʻrnimdan turdim.

— Qachon desang! — Kazzob qoʻlidagi qovun poʻchog£ini
nov tomon irgʻitdi. — Ke, avval tanishib qoʻyaylik. Meni Misha
aka deysan...

Misha aka zoʻr odam ekan.

Huv oʻsha baland-baland minoralar koʻringan joygacha traktorda keldik. “Alikboy ikkalamizni posyolkaga eltib qoʻy”, dedi
Misha aka traktorchiga. Posyolka degani shaharga o“xshaganroq
boʻlarkan-u, baribir shahar emas: hammayoq chang-tuproq,
odam ham siyrak; uzoqdangina shaharga oʻxshab koʻrinarkan,
xolos. Muzqaymogʻi ham boʻlmasa kerak.

Traktordan tushganimiz hamono bizni biqiniga shaxmat aksi
chizilgan “Volga” kutib oldi. Oʻtirdik. Haydovchisi Misha aka
bilan ogʻayni ekan, ismi Jenya. “Poyexali!” deb gazni bosdi.
Posyolkasi ham ortda qolib ketdi. Qaydasan, gavjum shahar?
Nihoyat, seni koʻradigan, muzqaymoqlaringga toʻyadigan kun
bor ekan!



Muzqaymoq 91

 

Yoʻl boʻyi mashinaning Uzoqov amakining sanoqchoʻtidek
chiq-chiq qiladigan matahidan koʻz uzmay ketdim. Voy-bo,
agar shu pulning hisobi boʻlsa, uni kim toʻlaydi? Meni vahm
bosdi. Misha akaning tirsagiga turtib, o`sha yoqqa ishora qildim. U
kuldi.

— Otasi nachaylig-u, buning puldan qoʻrqishini qarang! —
dedi ermaklab. — Jenya, anaviningni oʻchirib qoʻy, Alikboyni
tashvish bosyapti. G'am yema, Alikboy, shaharga yetaylik, sen
boʻlarsan, biz boʻlarmiz, bir yoʻlini topib Jenyani rozi qilarmiz. Puldan bormi oʻzi, nachaylikning uli?

“Nachaylikning uli”da pul nima qilsin! Oʻsha, choʻlga
10 паваттда onam qoʻlimga tutqazgan uch so“mgina. Muzqaymoqqa asrab yuribman. Otam bizga pul berib o`rgatmagan. Misha
aka hazillashyapti shekilli, ana tizzasidagi sumka toʻla pul; innaykeyin, Jenya oʻzining oshnasi ekan-ku!

Mashina shaharga kirib keldi-yu men es-xayolimni yoʻqotdim.
Har yonga alanglayman, yoʻl chetidan ko`kish doʻkonchalarni
qidiraman. Shu koʻyi ikki yonida baland teraklar oʻsgan chogʻroq,
sokin koʻchaga kelib to“xtaganimizni ham payqamabman. Misha
aka toʻrvasini koʻtarib, halloslaganicha oʻng yoqdagi qoʻshqavatli
gʻishtin binoga kirib ketdi.

U ancha hayallab, yasan-tusan bir juvon bilan boshlashib
chiqdi. Juvon shapaloqdekkina oq sumkachani koʻksiga bosib
kelar, qadam olishlari tamannoli, qosh-koʻzlari o'sma-surmadan
charaqlab turar, quloq-boʻyni jaraq-juruq taqinchoqlarga toʻla
— jonli qoʻgʻirchoqning oʻzginasi edi.

Misha aka mashinaga yaqinlashib, “oldinga oʻt” ishorasini
qildi menga. Apil-tapil oldingi oʻrindiqqa oʻtib oʻtirdim. Juvon
mashinaga kirdi-yu nafas olib bo`lmay qoldi — hammayoq atir
hidi. Misha aka uning yoniga joylasharkan:

— Bu bizning bratan — Alikboy, — dedi meni koʻrsatib. —
Bu kishi yangangiz, shaharlik yangangiz boʻladilar, Alikboy!

Juvon o`rindiq osha qoʻsh bilaguzukli bilagini o“roqdek egib
menga qoʻl uzatdi:

— Mayya.

Sehru jozibadan koʻzlarim qamashib ketdi, shosha-pisha qoʻl
choʻzdim. U, xuddi eski tanishlardek jilmayib, shoʻxlik bilan
qoʻlimni silkib-silkib qoʻydi.



92 Ertak bilan xayrlashuv

 

Misha aka Jenyani juvonga tanishtirmadi — chamasi, ular
oldindan tanish ekan, bir-biriga betakallufgina bosh silkib
qoʻyishdi.

Yangamiz koʻzimga issiq koʻrinardi. Qishloqda oʻtgan bir
toʻyni esladim. Davraga chiqib oʻynagan raqqosa tus mana shu
yangamizning oʻzginasi edi. Qarang, kimlar bilan tanishdim-u
kimlar bilan yuribman!

Mashinamiz yoʻlga tushdi. Gavjum koʻchalar boʻylab aylanib, yam-yashil majnuntollarga koʻmilgan soʻlim bir manzilga yetganda qoʻnim topdik.

Oldi moydan qorayib ketgan kalta xalatli oqsoq yigit hakkalab
kelib eshikni ochdi:

— E Misha aka, yuz soʻmlik boʻlib ketdingiz-ku, aka! Qaniqani, tushingizlar. Qadamlariga hasanot!

U bizni jimjimador zinapoya bilan girdi panjarali xushhavo
ravonga boshlab chiqdi. Sahnda bir nechta stol-stul mehmonga
muntazir turar, ammo burchakda iyak tirab oʻtirgan koʻk peshgirli ikki ayoldan boshqa odam yoʻq edi. Toʻrda tuzab qoʻyilgan
stoldan joy oldik. Boyagi ayollar xuddi atay bizga koʻz tikib
oʻtirgandek jonsaraklik bilan yugura-yela xizmatga kirishib ketishdi.
Bular ham Misha akaning qadrdonlari ekan, biri jilmayib turib
ahvol soʻrasa, biri uning egnidagi gard-gurdni termoqqa ovora.
Yangamizga esa negadir iltifotsizroq nazar tashlab qoʻyishdi.
Soʻng unga zimdan suqlanib-qizgʻanib tikilishlarini sezdim.

Bizni boshlab chiqqan yigit birpasda zipillab hil-hil kabobini koʻtarib keldi. Jonon ziyofat boshlandi.

Panjara tarafda yangamizga suykalib oʻtirgan Misha aka qadahlarga ichimlik quyilgandagina meni eslab qoldi:

— Alikboyga-chi? Alikboyga — morojniy, topdimmi?

Topganda-chi!..

Haligi ayollardan biri, Jenyaning “menga kerakmas” deganiga qaramay, toʻrt kishiga ikki hissadan qilib koʻtarib keldiku! Yashang, Misha akajon! Shu choqqacha qayerda edingiz!
Cho`lda yuraverib tomoqlarim chatnab ketdi-ku!

Boshqa taomlariga qiyo boqmay, muzqaymoqqa yopisha ketdim. Rohatijonmisan, rohatijon!

Qornini toʻydirgach, “Soat sakkizlarda kelaman”, deb Jenya ketdi. Uchalamiz qoldik. Oldimizda moʻl-koʻl noz-ne'mat,



Muzqaymoq 93

 

har xilidan uch kishiga emas, olti kishiga yetgulik, dastyor
yigit kabobni peshma-pesh yangilab charchamaydi; havo salqin, musaffo, pastdagi maydonchada vishillab favvora otilib turibdi; oldimda xohlaganimcha muzqaymoq, ro“paramda mehribon
Misha akam-u oypari yangam, shoshayotgan joyimiz yoʻq. Tagʻin
nima kerak menga? Yurgan ekanman-da choʻl-u biyobonlarida
ahmoq boʻlib!

Misha akam yangamizga parvona, ogʻzidan chiqqanini muhayyo etib turibdi. Oshiq-ma'shuq bir-biriga suykaladi, goho
men tushunmaydigan, nazarimda, men-ku men, ikkalovidan
boshqa olamda hech kim tushunmaydigan ajab-ajab gaplar qilishadi. Misha akam dam-badam yangamizni quchib qo`yadi.
Mening koʻz oldimda, tortinmay. Shunda menga sirdoshlarcha
koʻz qisadi. Men ham ularning siriga sherik bo`lganimdan marsinib, javoban koʻz qisaman. Yangamiz mening oldimda oʻzini
oqlamoqchi boʻlibmi: “Alijon yaxshi bola ekanlar”, deya boshimni silaganida, bu gap goʻdak bolaga popukqand tutqazib avrash
bilan barobar ekanini sezib tursam-da, ogʻzimdagi muzqaymoqqa qoʻshilib erib ketay deyman.

Jenya aytgan vaqtida yetib keldi. Men taltayib oldingi oʻrindiqda, Misha akam bilan yangam orqada — achom-achom, shahar boʻylab kechki sayrga jo“nadik. Mashina dimiqqan koʻchalarni
ortda qoldirib, hur-hur shabada esib turgan dala yoʻliga chiqdi.
Koʻp yurmay, ufqni toʻsib turgan bir tepalikka koʻtarildi. Shu
yerda mashinadan tushdik. Qoʻllarimiz koʻzimizga soyabon, kechki
shafaqda yalt-yult tovlanib oqayotgan azim Amudaryoni tomosha
qildik. Soʻng Jenya yelkamga qoʻl tashlab meni uzoqda qorayib
turgan qadimiy vayronalar tomon boshladi, Misha akam bilan
yangamiz esa qoʻltiqlashib boshqa tarafga ketishdi.

Daryo pastdan ham, yuqoridan ham bir xilda koʻrinar ekan:
qontalash mavjlar bir-birini quvlashgani quvlashgan...

Daryo sayridan qosh qorayganda qaytdik. Jenya bizni boyagi
ikki qavatli gʻishtin imorat oldida qoldirib, saharlab kelishga
va'da qildi-yu mashinasini yeldirib joʻnadi.

Oʻrtadagi dorlarga qator-qator choyshablar osib tashlangan,
qayerdadir krandan suv sharillab turgan gird-tevaragi ochiq bir
hovli orqali binoga kirdik. Qorongʻi yoʻlakda turtina-surtina ikkinchi qavatga chiqarkanmiz, akamiz shu yerda ham shoʻ`xligini
qoʻymadi shekilli, yangamiz istigʻnoli ohangda jerkib berdi:



94 Ertak bilan xayrlashuv

 

— Muncha besabrsiz-a! Birortasi chiqib qolsami...

U sumkachasidan shiqirlatib kalit oldi-da, eshikni ochdi.

Umrim bino boʻlib men hali bunaqa serhasham uyni, bunaqa
qiyomat jihozlarni ko`rmagan edim. Ogʻzim lang ochilib qoldi.
Ikki xona. Devorlarda yal-yal gilamlar, barra yungidan qilingan
momiq gʻilofli divan-u kreslolar, yaltirama shkaf-u servant, har
xonada bir nechtadan koʻzgu, dimoqni oladigan quyuq iroqi
sovun hidi...

“Yumshoq kreslolarga choʻkib, xontaxta ustida turgan kamalak
tusida tovlanuvchi burama vazadagi shokolad bilan choy ichdik.
Keyin Mayya yangam: “Alikjon charchagandirlar, yotib damlarini olsinlar”, deya chaqqonlik bilan chiqib qoʻshni bo“lmadagi
divandan menga joy qildi. Aslo charchamagan boʻlsam-da, shirin sulukatlardan iyib, noiloj narigi xonaga oʻtdim, oppoq, badan
yayraydigan silliq choyshabli oʻringa kirdim.

Misha akam vannaxonada suvni sharillatib yuvinish bilan
band. Mayya yangam xonama-xona polni gʻijirlatib allanima yumush qilib yurgan edi, dahlizda telefon jiringlab qoldi. Trubkani olgan uy egasi kim bilandir avvaliga muloyimgina salomalik qildi-yu, sal otmay zarda aralash oʻshqirdi: “Net! Yoʻq,
deyapman-ku, musulmon! Boʻpti, boʻpti! Endi bu yerga telefon qilmang!” Trubka shaq etib joyiga qoʻyildi. Yangamizning
kinoyali nolasi eshitildi: “Tavba! Oʻzlari xudo urgan bir mirqurugʻ-u, dagʻdagʻalari olamni buzadi”.

Suvning sharillashi tindi. Qoʻshni xonadagilar, mening
qulogʻim dingligidan bexabar, baralla soʻzlasha boshladilar. Chamasi, eshikning ogʻzidagi divanda oʻtirishibdi, gap-soʻzlar bemalol quloqqa chalinardi:

“Toshkentgami, Samarqandga?”

“Fargʻonaga boramiz!”

“Nega endi imenno Fargʻona?”

“Anaqa shunaqa, jonginam, imenno Fargʻonaga!”

“Qora dengiz-chi, Qora dengiz nima boʻladi?”

“Qora dengizi qop-qorayib yotaversin, biz-chi, Fargʻonaga
ketamiz, haymi?”

“Yoʻq, oldin...”

Yotib-yotib diqqatim oshardi: nega endi shunday oypari juvon kelib-kelib kurak tishli, ittumshuq Misha akamizga xushtor



Muzqaymoq 95

 

boʻlib qoladi? Oʻzimcha rashk qila boshlaganimda qoʻshni xonada nimadir gup etdi, yengilgina shapati tovushi eshitildi, keyin
yangamizning nozli e'tirozi: “Tish-sh! Bola uxlasin...”

Bola qachon uxlab qolganini oʻzi bilmaydi. Qora dengiz
boʻylab sayr qilib yurganmish. Yonida Misha akasi-yu Mayya
yangasi. Qirg“oqdagi mavjdan hosil boʻlgan koʻpiklarni kaftiga
olib tatib koʻrsa, muzqaymoq emish...

Mashinaning choʻziq signalidan uygʻonib ketdim. Eshikdan
hammayogʻi — koʻkragi, yelkasi-yu bilaklarigacha har turli
koʻkimtir tasvirga tola maykachan Misha akam bosh suqdi:

— Alikboy! Tur, uka, ketdik!

Orziqib kutilgan shaharga sayohatim poyoniga yetgan edi.
Xayr, sevimli shahar! Xayr, rohatijon muzqaymoq!

Otam meni koʻrib qovogʻini uydi. Shiypon biqinida ketishga
shaylanib turgan yuk mashinasiga ishora qilib, “Chiq!” dedi.
Boshqa gap aytmadi. Fe'li shunaqa: choʻrtkesar, ortiqcha gapni
xush koʻrmaydi. Lom-mim deyolmadim. Qilmishimga yarasha!

Qishloqqa qaytdim.

Yana oʻsha qishloq, yana oʻsha zerikish, shaharni, muzqaymoqni qoʻmsash... Shaharda kezganlarim, muzqaymoqqa
toʻyganlarim, Misha akam, Mayya yangam — hammasi bir tushga
oʻxshab qoldi.

Baxtimga, hademay kuz keldi. Paxta terimi boshlandi. Biz,
maktab o`quvchilari, pastdagi paxtakor rayonlarga hasharga
joʻnadik. Borib tushgan joyimiz otamning boʻlimiga qarashli
yerlarga tutash ekan. Bundan xabar topgan otam bir oqshom
traktorda kelib, muallimlarim bilan nimanidir maslahatlashdiyu meni olib ketdi.

Boymurod akaning brigadasida paxta terib yuribman. Uzoqovning Nabi degan men tengi oʻgʻli ham shu yerda. Ikkovlon
egatni yonma-yon olib musobaqa qilamiz. Har doim men gʻolib
chiqaman. Lekin hafta oxirida Nabiboyga katta-katta pul tushadi,
bizga shamataloq ham yoʻq. “Nega bunday?” desam, Boymurod
aka kulib: “Otangizning buyrugʻi shu, polvon. Hammasini bir
qilib, yoppabarakasiga sezon oxirida olasiz”, deydi. Bu gapni
otamga arz etgan edim, “Toʻgʻri aytibdi. Terimdan topgan pulingga oʻzingga yaxshi bir palto olib beramiz, qishda maza qilib



96 Ertak bilan xayrlashuv

 

kiyasan. Kelishdikmi, komsomol?” dedi. Mening boʻlsa es-xayolim shahar-u muzqaymoqda edi.

Misha akani kamdan-kam, maosh kunlaridagina koʻraman.
“Privet, Alikboy! Qalay, shahar borasanmi?” deydi-yu, javobimni ham kutmay shosha-pisha pulni tarqatib, toʻrvasini
yelkalab joʻnab qoladi. Toʻgʻri, u meni tagʻin bir marta shaharga
olib tushdi. Ammo bu gal Jenyani ham koʻrmadim, Mayya yangamni ham. Oʻziyam zud borib, zud qaytdik. Uzoqov amaki
ham birga edi. Ikkovlari qandaydir idoraga kirib ishlarini bitirib
chiqquncha men tolning soyasida muzqaymoq yeb oʻtirdim.
Muzqaymoqgqa toʻyib qaytgan boʻlsam ham, toʻgʻrisi, bu galgi
safardan unchalik koʻnglim tolmadi. Misha akaning oʻzi ham
negadir parishonroq koʻrinardi.

Qavs kirdi, havoda mezonlar quyuqlashdi. Ertalablari sovuq
boʻlar, kechga borib g“uborning zoʻridan tevarak-atrofni koʻz
ilg'amay qolar edi. Terim oxirlay boshlagan. Ana shunday kunlarning birida Boymurod aka shtabdan hovliqib keldi.

— Men senga nima degan edim! — dedi meni chetga tortib.
— Anovi kazzob qochibdi! Bir sumka pulni orqalabdi-yu qochibdi-ketibdi. Yaxshi ko`rgan Misha akang! Ana endi otangning
ahvolini koʻr! Buncha pulni qayoqdan topib beradi? Oʻzi bir
nonyemas, oriyatli odam boʻlsa, buyoqda sizlar... “Milisaga xabar qilaylik”, desak, anoyi otang nima deydi-ya: “Shoshmay
turaylik, balki oʻzi kepqolar. Uning ham axir bola-chaqasi bor,
u ham odam. Yana qamalib ketsa, qishloqdagilar nima deydi?
Abrayev choʻlga obborib, qamatib yubordi demaydimi?!” Bu
gapni qarang! A, qamasin, unday muttaham oʻ`gʻrining joyi
oʻsha yer — qamoq! Eh, Abrayev aka-ey, Abrayev aka-ey!..

Boymurod aka oʻzi vahimachiroq. Misha akaga azaldan bir
keki ham borga oʻxshaydi, nuqul uni yomonlagani yomonlagan.
Baribir, koʻnglimga vahima tushib, bor gapni bilish uchun
oyogʻimni qoʻlimga olib shtabga yugurdim.

Oʻsha uzun kengash stolining yon-verida uch-toʻrt kishi tashvishmand oʻtiribdi. Uzoqov, jiyagi yirtilgandek doim koʻzlari
qizarib turadigan choʻtir mexanik, toʻrtinchi brigadaning
boshligʻi Ismat soqov, yana menga notanish, shu atrofda oʻralashib
yuradigan traktorchi yigit. Imom bobo nariroqda, choponi bar


Muzqaymoq 97

 

larini to“shancha qilib yerga cho“kkalagan. Uzoqov davraga chamasi yaqinda kelib qoʻshilgan mexanikka ma'ni-dod qilyapti:

— ...Boya ketdi, prokuror chaqiribdi.

Shu gapni eshitib uch-toʻrt qadam berida serrayib turib
qoldim. Boshqasi qulogʻimga uzuq-yuluq chalindi:

— Buning ustiga, “boʻla, boʻla” deb yurgan anovi qasamxoʻr
ham bir dunyo igʻvo bilan sovxozga chopib yurganmish. Ilon-da.

— ...Nima boʻlardi, bir-ikki yil bersa kerak... Anovi nomardning boʻlsa qayoqqa qochganini hech kim bilmaydi.

Daf'atan menga koʻzi tushib, mexanik ma'nodor tomoq
qirib qo`ydi. Hamma menga zimdan boqayotganini sezdim. “Anov
nomard” mening muzqaymoqqa, paltoga atab yurgan pullarimni ham olib qochgan! Qayoqqa qochganini ham bilaman:
Fargʻonaga! Lekin Fargʻona katta shahar boʻlsa kerak.

Ilkis joyimdan yulqinib, novdan sakrab oʻtdim-u yaydoq
dashtga qarab yugurib ketdim...

Otam, Boymurod aka orzu qilganidek, direktor boʻlolmadi.
Shuncha mehnati suvga oqib, “ishni toʻgʻri tashkil etolmagani
hamda paxtakorlarning haqiga koʻz olaytirgani” uchun vazifasidan
boʻshatildi. Bekor qoldi. Paxta planlari bajarilsa, egasining qoʻyniqoʻnji toʻlib kirib kelishini kutgan xonadon yana boyagi-boyagi
quruq non kavshab qolaverdi. Onam shunisiga ham shukr qiladi.
“Hayriyatki, otaginangning oʻzi omon qoldi, bolam, boʻlmasa,
holimizga maymunlar yigʻlardi, — deydi koʻziga yosh olib. —
Baxtimizga, Dir-dir bobo bor ekan, shu boʻlmasa, men shoʻrlik
sen sakkiztang bilan qaysi eshikka bosh urib borardim?!” Dirdir bobo — qoʻshnimiz, yirtiq-yamoq kiyib, muttasil isitma
tutgandek qalt-qalt uchib yuradigan uvolgina chol. Otam bilan
onam kechalari mijja qoqmay nimaningdir maslahatini qilib
chiqishardi. Nihoyat, bir qarorga kelib, ana shu choldan kattagina qarz koʻtarildi-yu sovxoz bilan hisob-kitob qilindi. Onamning aytishicha, xudo Berdiyorovga insof beribdi, ishni shu
yoʻl bilan bosti-bosti qilib yuboribdi. Agar kojligi tutib yomonlikka olganida, otam kamida besh-olti yilga kesilib ketar ekan.
Haliyam odamlarda rahm-shafqat bor emish. Anovi noming
oʻchgurdan esa hamon darak yoʻq, qaysi goʻrga ketgani noma'lum.
Qari otasi kunora qiyigʻiga toʻrtta olma tugib, otamning oldiga
yig`lab keladi: jon Abrayevjon, milisa bilmasin; bilsa, u juvon



98 Ertak bilan xayrlashuv

 

margni topib, tagʻin necha yilga kesib yuboradi, bolalariga jabr
boʻladi... Bizga-chi, bizga jabr bo'lmadimi? Qiyigʻing uchida
sen koʻtarib kelgan toʻrtta olma, yeyman deb turgan sakkiz
ogʻizga nima boʻladi? Cholning oldida “shunday, shunday, bobojon”, deb oʻtirgan onam, u ketgach, ana shularni aytib nola
qiladi, qarg“anadi. Keyin, oʻtirib-oʻtirib himmatli odamlarning
boriga shukrona oʻqiydi. Choʻldan kelganidan beri battar tund,
tajang boʻlib qolgan otam esa haftalab uydan chiqmaydi, boloxonaga biqinib olib, ana shunday himmatli odamlardan biri —
institutda sirtdan oʻqiydigan sovxozning bosh buxgalteriga yozma ishlar tayyorlab berish bilan ovora. Evaziga ikki qop bugʻdoy
va'da qilganmish...

Men onamdan yashirincha mehmonxonaga kirib, otam Toshkentdan olib kelgan fotoalbomni varaqlayman. Suratlarda —
boshida shlyapa, boʻynida galstuk, bashang kiyingan otam! Nahot shunday odam bugun kelib, qiltillab zoʻrgʻa yuradigan bir
sassiq cholning puliga dar qolib oʻtirsa?! Darvoqe, hech qayerda oʻqimagan, umrida boʻyni galstukni koʻrmagan bu g`aribgina
chol shuncha pulni qayoqdan oldi ekan? Onam tushuntiradi:
“Yemay-ichmay oʻlimligiga yiqqan-da, bolam. Mana, endi biz
uni “Iloyim oʻlib qolmasin”, deb iltijo qilib oʻtiribmiz. Xudo
urib bir balo boʻlib qolsami, ana unda otangning ahvolini koʻr...”

Qishda tagʻin oʻsha eski, yengi tirsagimga kelib qolgan paltom bilan yurdim. Oʻtgan yiliyoq unga koʻz tikkan ukam ham
dogʻda qoldi. Shu tariqa sakkiz bola qishni eski-tuskilarimizga
oʻranib oʻtkazdik.

Ochlig-u yupunlikdan oʻladigan zamonlar oʻtgan ekan,
hammamiz ham oʻzimizga yarasha odam boʻlib yetishdik.

Birovlarning aytgani keldi. Rayonimiz qayta tiklandi, keyinroq shahar boʻldi. Endilikda kengaytirilgan markaziy
koʻchaning bir tarafidagi koʻ“kish do“konchada muzqaymoq
sotiladi, bir tarafida — qip-qizil sharbatlar. Lekin, menga
oʻxshagan bitta-yarimta shirinlikka oʻch bola-baqrani aytmasa,
kattalarning bunga ishi yoʻq. Ular quvur suvidan qonib-qonib
simirishadi-yu, “bir vaqtlar ariqlarda sharqirab oqqan
“obizamzam”ni qoʻmsashadi.

Men bolalikda shaharsevar edim — shaharlik bo`ldim. Umrimning yarmidan koʻprogʻi oʻsha murgʻak tushlarimda ham



Muzqaymoq 99

 

koʻrmagan qiyomat shaharda otmoqda. Meni shaharga chorlagan ilk rishtalardan biri muzqaymoq ekanini esa hamon unutolmayman, biroq unga oʻgirilib qaramayman. Endi bolalarim
“Muzqaymoq olib bering”, deb xarxasha qilsa, kulaman,
“Muzqaymoq esang, tishing ogʻriydi, innaykeyin tomogʻing
ogʻriydi, innaykeyin — angina, innaykeyin — oyoqog'ʻriq
boʻlasan”, deb ularni qoʻrqitib koʻraman. Lekin bu poʻpisalarga
parvo qilish qayoqda!

Mana, boya aytganimdek, umrning yarmidan koʻpi shaharda
kechyapti. Ota yurtimga — mitti makonimga otpuskalardagina
boraman. Shunda koʻcha-koʻyda uchragan yor-doʻstlarim
muzqaymogʻu sharbat doʻkonlarini chetlab oʻtib, meni
qoʻyarda-qoʻymay, markazda qad rostlagan obodgina “Chinor”
restoraniga sudrashadi. Kirib, boqqa qaragan deraza tagidagi shinam burchakdan joy olamiz. Odam yigʻiladi. Tanish-bilishlar.
Salom-alik. Bir mahal narigi burchakda oʻziga oʻxshagan chapani
ulfatlari bilan qizishib oʻtirgan Mengli aka asta turib bizning
stolimizga keladi. Men bilan chin dildan, begʻaraz quchoqlashib koʻrishadi. Soʻng bir chetdan joy olib, oʻtirganlarga gap
uqtira boshlaydi: “Bu kishi bizga uka boʻladi. Oʻzim koʻtarib katta
qilganman. Gapim yolgʻon boʻlsa, ana, oʻzlari aytsinlar. Bu kishining otalariyam zoʻr odam, hamma gap otada!” “Ha, ha, —
deyman kulimsirab, — shunday, toʻgʻri aytyaptilar...” Negadir shunda qirq yamoqqa oʻranib dunyodan oʻtgan qadimiy qariya
— joyi jannatda boʻlsin! — Dir-dir bobo koʻz oldimga keladi.

Dir-dir bobo... Otam... Zoʻr odam... Dunyo qiziq.

Dir-dir boboning olamdan oʻtib ketganiga talay yillar boʻldi,
fotihasiga ham borolganim yoʻq. Bu odam esa hamon qarshimda
— yuzlari yaltillab, xuddi oradan hech gap oʻtmagandek, bandasi kechagi kuni-yu bor xotiralaridan paqqos mosuvo etilgandek, shunga ishonibmi, menga gap ma'qullatib oʻtiribdi...

Darvoqe, men unga nima ham deya olaman? Oradan shuncha yil oʻtgan boʻlsa! Oʻsha gaplarni badxotirlik bilan eslab yurishga hojat bormikan endi? Lekin ba'zi narsalar aslo yoddan
chiqmas ekan...

...Novdan sakrab oʻtdim-u yaydoq dashtga qarab yugurib
ketdim. Qancha chopganimni bilmayman. Bir mahal qarasam
— baland bir qumtepaning ustida turibman. Bir yon gʻ“oʻ“zapoyasi



100 Ertak bilan xayrlashuv

 

qorayib yotgan paykallar, undan nari qiziriq dasht. Uzoqda sovxoz
markazi: baland minoralar, oppoq-oppoq uylar... Undan nari
— shahar! Quyuq daraxtlarga koʻmilgan soya-salqin koʻchalar,
koʻcha bo`ylaridagi koʻkish do“konchalarda peshgir tutgan xushmuomala xolalar, yam-yashil majnuntollarga koʻmilgan shinam,
xushhavo manzil, Misha aka, Mayya yanga... Tomogʻim qaqrab
ketdi, issiq bir nima lablarimni jizillatganini sezdim.

Birov meni chaqiryaptimi?

Nabi ekan. Qoʻlida qogʻozga oʻralgan allanima, men tomon
shoshib kelyapti. Yaqin kelganida qo`liga urib yuboraman, yerga
tushib atalasi chiqadi. Muzqaymoq, menga atalgan muzqaymoq.
Soʻnggi muzqaymog£im...




101

 

PIYODA

Bu oʻrtada kim yomon desangiz — Berdiboy yomon! Berdiboy bemehr, Bediboy otabezori, onabezori, Berdiboy ukalarini xushlamaydi, ularga yov, ota uyidan ham qochgani qochgan
— yomon-da Berdiboy! Nomi yomonga chiqqan. Azaldan. Eskilik sarqiti u. “Hoy, shoshmanglar, birodarlar, unchalik emasdir-ov, nima, enasi buni yomonlikka tuqqanmi, buniyam
koʻnglida biron dardi-da'vosi bordir, aytsin, eshitaylik!” deydigan mardumi musulmon qayda! Alam qilar ekan: axir, u
ham odam, shu zamonning odami, shu havodan nafas oladi,
ikkita munchoqdek-munchoqdek qizalogʻi bor; birovdan kamdir, birovdan ziyod roʻzgʻor qilsa, hech kimdan non-osh
soʻramasa, ba'zilarga oʻxshab piyoda yurmasa — eskiroq boʻlsa
hamki, mayli-da, tagida uch oyoqli ulovi tayyor! Faqat, faqat...

Mana, u odatdagidek, bozor-oʻcharini kajavaga joylab, endi
motosiklini oʻt oldirmoqqa chog`ʻlangan edi, kimdir chaqirib
qoldi:

— Но" Berdiboy!

Ukasi, toʻrtinchi sinfda o“qiyotganida tugʻilgan, oʻn yoshlar
kichik bir tirmizak — Samandar; qavatida oʻziga oʻxshash ikkita
shotiri, yuqori guzardan velosiped surib kelyapti.

Berdiboy yonbosh boʻlib motosikl egariga suyanarkan,
g'ijindi: “Parda Qurbonning tarbiyasi-da!”

— Sanam oʻqishga ketyapti! — dedi Samandar shaytonaravasidan tushar-tushmas, bir oyogʻida hakkalab.

— Suyunchi beraymi shunga?!

— Toshkentga! — Samandar battar gʻashiga tegmoqchidek
tirjaydi.

Berdiboy gʻazabini yashirolmadi:

— Otang-chi, Parda Qurbonning oʻzi-chi, oʻqishga bormasmikan u?!

— Otam supada eski kitob oʻqib oʻtiribdi, — deb javob qaytardi bola parvo qilmay.

— O`ʻqisin, koʻproq oʻqisin — imoniga foyda!



102 Ertak bilan xayrlashuv

 

Berdiboy motosiklini tarillatib bozor darvozasidan chiqdiyu, katta koʻchada qatorlashib oʻtayotgan mashinalar bahona,
ikkilangancha turib qoldi. Nihoyat, bir qarorga kelib, bundan
uch oy avval “qaytib qadam bossam!..” deya qasam ichib ketgan uylari tarafga soldi yoʻlni.

Bostirma tagida, boʻyin-boshini kattakon eski sholro“mol
bilan tangʻib, qoʻlida rapida, ikki yuzi tandirdan yangi uzilgan
kulchadek qizarib-boʻg`“riqib non yopayotgan onasi uni:

— Ebi, oʻzimdi sahroyi ulimmi? Araz-durazing arib-tarqab
keldingmi, bolam? — deya, yaxshi tanimagan boʻlib chap
kaftini peshonasiga soyabon qilgancha, kulimsirab qarshi oldi.
— Ke, ke. Qizginalaring chopib-chopqillab yuribdimi? Oʻzingdi
tan-joning sogʻmi? Oyroʻzingdi vaqti xushmi? Tiniq kampir
qalay? Oʻtirgandir keng yaylovda kengash qurib?

— Yaxshi, hammaginasi yaxshi, oy kulganday! — dedi
Berdiboy sabrsizlik bilan. — Bu, Sanamingiz oʻqishga ketarmish,
deb eshitdikmi, apa?

— Uzangi shaylab turibdi-ku, akasi, bilmasam. Shunga
toʻrttagina kulcha qilib beray, yoʻlda yeb ketar deb, mana, ertalabdan beri sabil qolgur tandirga bosh suqib yotibman.

— Toshkent deganlari anoyi shahar emas, apa...

— Nima qilay? Yoʻliga xoda solay desam, bu qilobining fe'lini
bilasan, keyin uyda qolib suyagimni oqartiradi. Qoʻy, ulim, sen
aralashma, borsa borsin, oʻqisa oʻqisin! Binoyiday bitirib kelayotganlar kammi! Oʻziga insof bersin, de. Zamonasi ekan, nachora! Mana, o“qimay men nima boʻldim? Kunim — kir yuvish-u non yopish!

— Apa-a, Toshkent katta shahar, deyapman!

Bu safar onadan sado chiqmadi. U indamay, birin-ketin
tandirdan uzgan patirlariga kosadagi suvdan sepib, nariroqqa —
yirtiq dasturxon toʻshalgan xontaxta ustiga qalashtirib tashlayverdi.

— Ha, avval borib anov odam bilan soʻrash, — dedi bir
mahal.

Samandarning aytgani toʻgʻri chiqdi: Parda Qurbon uzumlarini chumchuq cho`qib bitirgan ishkom tagidagi supada,
poʻstakni chappa tashlab, qansharida koʻzoynak, xirmondek boʻlib
kitob mutolaa qilib yotardi.



Piyoda 103

 

— E-ha, Berdiboy, — deya ogʻir qoʻzgʻalib, istar-istamas
qaddini rostladi u. — Keling. Bolalar yuribdimi? Momangiz
damlimi?

— O`tiribdi. Eski kasali — kechasi oyogʻi ogʻriydi.

— Ihm, ihm. Choʻrt, borish kerak ekan-da bir.

Koshki bu odam bilan tuzuk soʻrashib boʻlsa, soʻzlashib
boʻlsa! Yuz ogʻiz gapirsangiz ham javob shu — “Ihm, ihm.
Choʻrt, choʻrt”.

Nimadan soʻz boshlashni bilmay Berdiboy beixtiyor tomorqaga nazar soldi. Qarovsiz, hammayoq qarovsiz! Olmalarning tagi yumshatilmagan, shoxlari sinib, mevalari yerga toʻkilib
yotibdi — molga yem. Devor tagida oʻsgan ikki tup anor —
beboshbogʻ gangib yurgan ikki qoʻtir echkiga tayyor ermak.
Hovliga tutash keng sayhon suvsizlikdan tors-tors yorilib, ajriqzorga aylangan...

— Anovi yerni chopib, biron nima ekish kerak edi, — dedi
Berdiboy azbaroyi gapni yurishtirib olish maqsadida.

— Ihm, chopish kerak, ekish kerak, — deya ma'qullab
qoʻydi ota.

Kim chopadi, kim ekadi? Erkashotirlari har yoqqa toʻzib
ketgan, boyagidek koʻcha changitib, noma'qulning nonini
koʻzlab yuribdi. Bir umr choʻt qoqqan odamning oʻzi boʻlsa,
endi mana, muk tushgancha eski kitoblarni hijjalab yotibdi —
oxiratning tashvish-u hisob-kitobi bilan mashgʻul, bu dunyoni
suv bossa bosaversin! Erta bir kun boshiga salla oʻrab, soqolini
koʻkragiga tushirib namozxonlar qatoriga kirsa ham ajab emas.
Anov boloxonada ulfati Barot Qosim bilan bir yonboshlaganda
yarim qoʻyning goʻshtini-yu necha-nechalab shishaning tusini
oʻchirgan davrlari esida yoʻq...

— Ota, bu Gulsanam... — deb gʻ“udrandi Berdiboy.

— O`qishga ketyapti u. Toshkandga, — dedi Parda Qurbon
kitobidan koʻz uzmay.

Shoshma, gʻurur bilan aytdimi shu gapni?

— Maylimi? Oʻzi boshyalang yurardi...

— Boshyalang? Qachon? Yoʻgʻ-e, Berdiboy, unday demang!

Bu yogʻini pardozlab oʻtirmadi Berdiboy — borini tiliga
chiqardi-qoʻydi:



104 Ertak bilan xayrlashuv

 

— Er boʻlsa shu yerdan ham topilar edi...

Ota ajablangan kabi unga bir oʻ“qraydi-yu, indamadi, tagʻin
kitobiga egilib oldi.

— Berdiboy, oʻzingizning singlingiz-a!.. — dedi saldan keyin.

Nos yaxshi-da bunday paytda, tilning tagiga tashla-ab, karu gung boʻlib oʻtiraverasiz! Aytgichingizni bo`lsa aytib oldingiz!

— Mana men, akajon!

Berdiboy yalt etib ayvon tarafga qaradi. Deraza tagida yotib
hamma gapni eshitgan chogʻi, panjaraga suyangancha, hech
narsadan tap tortmaydigan bir vajohat bilan shoʻx-shaddod
Gulsanam turardi. Boshyalang! Ana, koʻrdinglar, musulmonlar, aytmabmidim!

— Yoʻl boʻlsin, singlim? — dedi Berdiboy nosini tupurib.

— Toshkentga!

— Toshkentda pishirib qoʻygan ekanmi?!

— Sizga sallalik, Oyro“zi chechamga paranjilik opkelmoqchiman!

— Xoʻsh, qanday oʻqishga ekan? — dedi Berdiboy uning
kesatig`“ini eshitmagandek, atay merovsirab. — Oʻqib kim boʻlasiz
endi?

— Xudojnik-modeler! Bichiqchi rassom.

Bu soʻzlarni Gulsanam shunday ohanjamali talaffuzda,
shunday burab aytdiki, tilginasini sug'urib olgisi keldi Berdiboy.

— Devor agʻnasa, ichkari ag'nasin, — dedi maqol-matalsiz gapirmaydigan ona tandir boshidan turib orachi-murosachilikka tusharkan. — Mayli, akasi, o`zimizdan ham chevar
chiqsin-da. Bir koʻylak tiktirish — falon pul! Kelib xotiningga,
qizaloqlaringga chiroyli-chiroyli narsalar tikib beradi.

— U yoqda kimnikida turasan? — deya soʻrogʻida davom etdi
Berdiboy.

— Kimnikida boʻlardi, akam-chi, Muzaffar akamnikida!

— Ha, xudo uribdi!

— Bu nima deganing, ulim! Bir qorindan chiqqan ukanga! — dedi onasi supaga yaqinlashib. — Uyat boʻladi. Oʻzingnikini
yomonlasang, yotning mehri qochadi, deydilar. — U qoʻlidagi
koʻpchib-singib pishgan nondan bir chimdim uzib og`ziga soldi-da, chala yozigʻliq dasturxon ustiga qoʻydi: — Ol, nondan ol.



Piyoda 105

 

— Soʻng Gulsanamga oʻgirildi: — Sen, qiz, bunday aytishib
oʻtirguncha, kirib taraddudingni koʻr! Akangdi odatini bilasan:
Tiniq kampirdi oʻgitini yeb, oʻgitini ichib katta boʻlgan bu sahroyi
ulim!

Yoʻq, Gulsanam zahrini soʻnggi tomchisigacha toʻ“kmasa,
naq oʻlib qolardi!

— Siz, aytaymi... — dedi u Berdiboyga chaqchayib qarab,
— oʻtgan asrdan qolgan odamsiz, akajon!

— Boʻpti! Bu zamonda akalik qolmabdi, ukalik qolmabdi.
Buni surishtirmoqchi boʻlgan odam oʻtgan asrga qaytishi kerak
ekan, boʻpti, qaytamiz! — dedi Berdiboy gʻaribnolalik bilan. —
Otang rozi, enang rozi, biz nima der edik, singlim? Biz bu
uydan etak silkiymiz-u chiqamiz-ketamiz-da!

— O'tir, oʻtir! Qo`zilaring qoʻlingga qaraydi, ikkita issiq patir
oʻrab beray, — dedi onasi kiftidan bosib. Soʻng yarim hazil,
yarim chin ohangda ginaxonlik qildi: — Doim kelib uyimga bir
gʻavgʻo solib ketasan-a, ulim? Hah, sening kindikkinangdi
kesgan kampirdi kapaginasi kuysin!

“Kindikkinangdi kesgan kampir...” Momamni aytyapti.
Yoqtirmaydi, olgudek yomon koʻradi uni. Kelinligida koʻp sitam oʻtkazgan emish-da. Shu yalmogʻiz kampirdan qutulay,
ham ota-onamga yaqin boʻlay, deya qistayverib, axiyri, shahardan uy-joy qildirgan otamga. Biz boʻlsak qolaverganmiz u yoqda
— yolgʻiz kampirning qoʻlida, “yalmogʻiz” kampirning qoʻlida...
sahroyi boʻlib, oʻgay boʻlib! Endi bular — shaharlik! Endi bularning oti — Muzaffar-u Samandar, Gulsanam-u Gulandom!
Bizniki boʻlsa... Berdi, Berdiboy! Kimberdi, nima berdi,
nega?.. Endi apam bu yerni “uyim, mening uyim” deb gapiradi.
Parda Qurbon boʻlsa miq etmaydi, “ha, uying, sening uying”
degandek, quloq qoqmay oʻtiraveradi. Chunki roʻzgʻorning tizgini, jami bordi-keldisi apamning qoʻlida! Bu ishlarni koʻring,
e, dod-ey!

— Yoʻq! — dedi Berdiboy shitob bilan oʻrnidan turib. —
Men ketdim! Boshingizga yostiq qiling patiringizni! Uyimda non
yetarli, shukr! Bu yerda bizning bir chaqalik qadrimiz yoʻq ekan,
bildik! Endi yelkamning chuquri koʻrsin uyingizni!

— Berdiboy, ihm, Berdiboy! Choʻrt, choʻrt... — deya bazoʻr,
tanbalona bir qoʻzgʻalib qo`ydi ota.



106 Ertak bilan xayrlashuv

 

— Sizdi bilamiz, yana hech nima koʻrmaganday, labingizga
kesak surtib kirib kelasiz uyimga — sizdi bilamiz! — dedi ona
zaharxanda bilan.

— Kelsam!..

— Berdiboy! Choʻrt, choʻrt..

— Oʻtgan safar qasam ichmay, suv ichib edingizmi? Yashang!

Oʻtgan safar... Berdiboy toʻlib-toshib kirib kelgan edi bu
uyga. Muzaffarboy kepti, ukasi kepti! Toshkentda, institutda
domlalik qiladigan ukasi! Xotini bilan kepti. Bir izzatiga yetish
kerak! Toki, kelinlari qoyil qolsin, “erimning shunday akasi
bor ekan”, desin! Berdiboy motosiklda markazga tushib bozor
oraladi, uyiga borib semiz bir qoʻyni yotqizdi. Mehmonlarni
olib ketgani kelsa, hovlida qandaydir qiz yuribdi... Boshyalang,
sochi qirqilgan. Egnida yupqagina, piyozning poʻstidan ham
yupqa-e, yengsiz bir koʻylak, lozimdan-ku darak yoʻq. Kelinlari shu emish! Onasini chetga tortib: “Apa, ayting, — dedi, —
boboydi oldida buytib yurmasin!” “Oylama, ulim, boboy qaramaydi”. “Qaramasayam...” Anovi arzanda Muzaffarlari-chi,
Muzaffarlari? “E, Berdiboy-e, qip-qizil chudaksiz-da!” deydi
kulib turib. Xotinini uyga olib kirib och biqiniga solishning, “aka,
toʻgʻri aytasan”, deyishning oʻrniga!

Onasi rost aytadi: oʻshanda, arazlab ketayotganida ichgan
qasami — qasam boʻlmay, suvmidi?! Hah, xom sut emgan
banda!

Berdiboy darvozadan chiqqach, hayratidan yoqa ushlab qoldi.
Yo tavba, rostdan shu xotin tuqqan onasimi? “Ket! Jona! Yana
shu uyda qorangdi koʻrsam!..” dedi-ya!

...Rajab bodining hovlisi temirchilar guzarida edi. Berdiboy
motosiklda bogʻ-bogʻot oralab topib bordi. Devor kemtigidan
ovoz berib soʻradi: “Toshkentdan billa oʻqigan joʻralari kelgan,
oʻshani olib qayoqqadir ketdilar”, deb javob qildi xotini.

“Eh, qoʻlimga tushasan-ku hali!” dedi ichida Berdiboy titrab.

Gap shundaki, avval-boshlab Safar shilpiqning temir-taqaga
oʻch kenjasi Rajab bodi Toshkentdan shunday bir antiqa tomosha topib keldiki, kuy-qoʻshiqdan tashqari, shappotdek joyidan kino ham koʻrsatar ekan. Qoʻni-qoʻshni, mahalla-ko`y
oqshomlari bodining ayvonini toʻldirib tekin kino koʻrgani
toʻplanardi.



Piyoda 107

 

Keyin bunaqa matah koʻpaydi, rasmga kirdi.

Keyin... qiz-juvonlar hayo atalmish dahmazaga qoʻl siltab,
koʻchada ishvakorona qadam tashlaydigan boʻlishdi; yigit-yalangning sochi yelkasiga tushdi, surnaypocha shim-u zaifona guldor koʻylak kiymagani qolmadi; Ashur novvoyning kelini uch
goʻdagini chirqiratib, “Sevaman! Sevsam nima qilay?” deya
shahrisabzlik dorboz bolaga ergashib ketdi. Keyin bir kuni mulla
Shodining sochi taqimini o“padigan, qushdek hurkak, qoʻydek
yuvosh qizi Gulchehra koʻchaga velosiped minib chiqdi, keyin
— eh!..

Berdiboyning hayoti oʻshanda buzildi — yettinchi sinfdan
beri Gulchehraga oshiq edi! (Qishloqda oyogʻidan chayon chaqib, shahar maktabiga oʻqishga oʻtganidan beri!)

Shu-shu, Berdiboyimizning ashaddiy g“animi — Rajab bodi.
Televizor degan baloni oʻsha yaramas topib kelgan-da. Berdiboyning barcha “fojia”siga esa ana shu badbaxt sandiq aybdor,
shu aybdor!

Rajab bodi qoʻliga tushsa!.. Biroq, tushganda nima deyishi,
nima qilishini oʻzi ham bilmasdi.

Rajab bodi qoʻliga tushmadi — uyida yoʻq ekan. Berdiboyning oʻzi boʻlsa, mana qariyb ikki soatdan buyon doʻngning
ustida boshiga mushtlab oʻtiribdi. Motosikli buzilib qoldi... Rayon veterinariya shifoxonasiga kirib yumushlarini bitirdi-da, shitob bilan markazdan chiqib qishloqqa haydadi. Yoʻlning yarmiga
kelib, mana shu doʻnglikka oʻrlayotganida la'nati arava pat-pat
etdi-yu oʻchdi-qoldi. Qani endi oʻt olrib boʻlsa! Qilmagan hunari
qolmadi: nishablikka endirib koʻrdi, “sham”larini qaytadan artib qoʻydi, moylarining yoʻlini koʻzdan kechirdi, tozaladi —
qayoqda! Axiyri, bir ish chiqishidan umidini uzib, kajavadagi
xurjundan ikki dona bodring oldi-da, karsillata-karsillata do`ngga
chiqib oʻtirdi. Oʻtgan mashinaga qoʻl koʻtaradi, hayqirib ovoz
beradi — birovi burilib qarasa-chi! Nomusulmonlar! Xurjunni
yelkaga tashlab piyoda jo“nayveray desa — manzil olis, xurjun
zildek! Kuyovlik chogʻlari — markazdagi veterinariya idorasida
ishlardi u paytlar — mana shu oʻn besh chaqirim yoʻldan goho
yayov qatnardi. Qalliq oʻyinga oshiqardi! Xayolida — oʻtgan
kechasining zavqi, nash'asi, yutinib-tamshanib ketaverardi. Endi
qayga shoshadi — oʻsha uy, oʻsha xotin!



108 Ertak bilan xayrlashuv

 

Berdiboy tilining tagiga nosni tashlab, shu sabilning kayfini
surib, xoʻrsina-xoʻrsina oʻtiraverdi. Bugun chap yoni bilan turganmidi, hamma ishi chappa ketyapti-ya? Umuman, nimaga
bunday boʻlyapti? Bari chatoq, bari teskari, buzilganmi, bir
balo... ilgarigidek emas!

Yoʻq, birdan oʻzgardi hammasi, birdan! Goʻyo u talay
muddat — bir yilmi, besh yilmi gʻaflat uyqusida yotdi-yu,
uygʻonsa — mana shu ahvol! Go`yo uning bir yilmi, besh yilmi
koʻzi koʻrmay, qulogʻi eshitmay qoldi-yu, bir kuni tuzalsa —
hammasi boshqacha! Odamlar qandaydir o`zgarib qolgan, lafzu
liboslari antiqa, dunyolari antiqa — tanib boʻlsa, oʻlay agar,
mana jon! Qarasa — mulla Shodining qushdek hurkak, qoʻydek
yuvosh qizi Gulchehra boshyalang, sochini kungurador turmaklab, koʻchada velosiped minib yuribdi! Kuppa-kunduzi! Yo
pirim-ey! Toʻrt yil ikkovi bir partada oʻtirgan qiz! “Ov, esing
joyidami, Chehra! Bu nima yurish? Boshingni yop!” desa, “E,
bor-e, tezagingni ter!” deydi!

Oʻshandan boshlab Berdiboy battar aynidi: neki yangilikni
koʻrsa gʻijinadigan, dushman koʻzi bilan qaraydigan boʻlib qoldi. Oʻzi-ku azaldan shunday ori nozik, irimchi; xudojo“y kampirning tarbiyasida yurib, yigit yoshida bamisoli sakson yashar
xurofotparast cholning oʻzginasiga aylangan. Ona rost aytadi:
“Tiniq momoning oʻgitini yeb, oʻgitini ichib katta boʻldi”.
Qishloq xoʻjalik bilim yurtida oʻqib yurgan kezlari ham kursdoshlari unga olaqargʻadek, orqavarotdan kulib qarashardi. Harbiy
xizmatdan qaytib oʻqishga kirgani uchun u hammaga — aka,
yurish-turishi-yu oʻzini tutishi anovi yengiltak zumrashalarga
oʻxshamas, muallimlar ham unga “Berdiboy aka” deb murojaat qilishar edi. “Aka”lik huquqidan foydalanib, u duch kelgan bolani tergagani tergagan edi. Kaltaroq koʻylak kiygan qizni
koʻrsa-ku, jon-poni chiqardi: “Tizzangni yop-e, sharmanda!”

Buxgalterlik boʻlimida Musallam degich sal shaddodroq,
ammo ofatijon bir pari bor edi. Shu qiz Berdiboyga qandaydir
suykalgandekmi boʻlib, iliq-intiq nigohlar tashlab yurardi. Nihoyat bir kuni u oʻrtaga odam qoʻyib, dardini yetkazganida,
Berdiboy koʻpchilikning oldida baralla: “Ih, shu jiblajibonni
olaman deb kim oʻlib boryapti!” dedi. Bu gapni eshitgan barcha
qiyqirib yubordi. Keyin bilsa, kursdagi jami yigit oʻsha qizga
xushtor, xushtori nimasi, birgina boqishiga intizor ekan. Keyin



Piyoda 109

 

bilsa, uni shunchaki laqillatishgan, mayna qilib kulishgan ekan.
Oʻsha qizning oʻzi ham!..

Ay, Gulchehra, Gulchehra! Ay, esini yegan qiz! Nega oʻsha
sabilni minding? Nega boshingni ochib yurding — tundek qora
zulflaringni Berdiboydan oʻzgalar ham koʻrsin, debmi?.. Oʻshanda
boshginangga ro“molginangni oʻrab, halimdekkina boʻlib yursang,
oʻsha, erkakka chiqargan matahga oyoq oshirib minmasang —
zaifalik o'rningni bilsang, qiz bolaga nomunosib oʻsha makruh
gapni ogʻzingga olmasang... qoʻling uzayib, oyoqlaring qisqarib
qolarmidi, zolim qiz?! Mana, endi Berdiboydan hol soʻra!..

Gulchehra unday-bunday shaharda emas, naq Toshkentda
oʻqidi. Kelgan-ketganlarida uchrashib qolishsa, Berdiboyning
yonidan xuddi arazlagandek tumshayib, dimog` bilan oʻtardi.
Keyin-keyin koʻrganda esa, “ha, sinfdosh!” deya qandaydir hazil
aralashmi, mazax aralashmi muomala qilishga oʻtdi. U endi erga
tekkan, Toshkentning qoq belida yashar, chamasi, bir paytlar
televizordan koʻrib maftun boʻlgani — xilvat xiyobonlar-u
oʻzining hoʻv oʻsha sunbul sochlaridek qirqkokil majnuntollarga
batamom yetishgan edi.

Televizorda nima koʻp — koʻzni quvnatib, havasni qoʻzgʻaydigan yaltiroq tomosha koʻp! Ayniqsa, sokin Anhor bo`ylarida
qoʻltiqma-qoʻltiq, navozish ila kezib yurgan yoki soʻlim majnuntollar tagida sirli roz aytishib oʻtirgan “baxtiyor yoshlar”ni
koʻrgandan keyin bu juvonmarglarning fe'li buziladi-da. Fe'li
buzilsa ham-ku mayli... Toshkent deganlari nuqul ana shunday
quvnab-yayrab sayr qilib yuradigan shahar ekan-da, deb
oʻylaydi. Shulardan qayerim kam? Oh, Toshkent! Men ham
borsam, shularday boʻlib yursam!.. Mana, chamadon tayyor,
pishang berguvchi dugonalar ayyor: hech nimang kam emas,
oʻrtoqjon, oʻlsang oʻ`liging ortiq ulardan, yur, ketdik! Xullas,
bechora ota-onani qon qaqshatib yoʻlga tushadi. Ana shunda, ana
shunda: “Esingni yigʻ, hoy qiz, oʻsha sen havas qilgan tomoshagullarning xiyobon-u majnuntoldan boshqayam dardlari bordir!” deb yoʻliga koʻndalang boʻladigan sherimard aka kerak!

Bunday akaga qoʻl siltasa, uni hatto masxara qilsa-chi?! E,
unaqa singilning boridan yoʻgʻi!.. Ketsa ketsin, daf boʻlsin, izi
oʻchsin, nomi oʻchsin! Oʻqib kelib bu kishim yana koʻp
nagʻmalar koʻrsatmoqchi bu yerda — “xudojnik-modeler”
emish-a! Axir, shahar senga ammangning uyimi? Yaxshi bor,



110 Ertak bilan xayrlashuv

 

yomon bor. Yomon koʻp! Koʻza kunda emas, kunida sinadi,
singlim! Bilib boʻladimi, boʻyni yoʻgʻon biror nomard boshkoʻzingni aylantirsa... begona yurtlarga tushding-ketding-da. Otaonangni, jigargoʻshalaringni koʻrgani kelsang — yiliga bir kelarsan. Tobora uzoqlashasan, begonalashasan. Begona — sangi devona, debdilar. Keyin, kimga xatlab beribdi bu dunyoni? Hozir
begʻ“am-beparvo kitob varaqlab yotgan otang bir kuni paq etib...
Yetib kelguningcha “yetti”si oʻtadi, jon singlim! “Otam”lab
armonda qolaverasan! Bunisi ham mayli, deylik. Falokat bosib,
biror la'nat orttirsa-chi — isnod, yetti pushtingga yetadigan isnodga botasan! Ey, nima jin urgan-a bu odamlarni? Koʻ`ra-bila...

Berdiboyning vujudi zirqirab ketdi. Ogʻriqdan, ojizlikdan
boʻkirgudek nola qilib yubordi u. Nolasi tevarak-atrofga taraldi.
O`zining tevarak-atrofiga, xolos.

Berdiboy goho oʻzicha orzu qilardi: qani edi, aka-ukalar
barimiz bir joyda, masalan deylik momamning bogʻida — dashtda
yashasak, bir qoʻra, bir qoʻrgʻon boʻlib! Topgan-tutganimizni
kechqurun bir qozonga solsak, birga yesak, birga tursak! Mayli,
boboy yotsa yotaversin bizning davrimizda davron surib — yangi kitobini oʻ“qiydimi, eski kitobini o“qiydimi, oʻzi biladi. Ota
boʻlib boshimizda tursa, dasturxonimizning toʻrini toʻldirib oʻtirsa
— kifoya, shuning oʻzi katta davlat bizga. Apam, xayr, chidar
uch-toʻrt kun, nima momamni bogʻlab beribdimi bu dunyoga,
oʻzining ham oldingi shashti yoʻq... Singillar ham shu yaqinatrof xesh-hamsoyaga uzatilgan boʻlsa — issiq-sovugʻu yaxshiyomon kun degan gaplar bor. O“, qani bunday boʻlsa! Ana
oʻshanda mehr-oqibat ham, ogʻa-inichilig-u ota-bolalik deganlari ham boshqacha boʻlardi.

...Yoʻq, Berdiboy, bu tushingizni suv allaqachon oqizib
ketgan! Bilasizmi, biz bugun qanday zamonda yashayapmiz?
Endi bizning har birimizga alohida bir qoʻrgʻon kerak! Devorlari shunday baland, oʻzi shunday pinhon qoʻrgʻonki, na otdan
boʻylab bizni koʻra olasiz, na osmondan qarab! Bu shunday bir
qoʻrgʻonki, goh yuksak yulduzlar orzusida, goh zamindagi
mayda bir havaschalar ilinjida oʻrtanib, ba'zan oʻzimiz ham
oʻzimizni yoʻqotib, topolmay sarson yuramiz...

Ammo, qoʻrgʻ“onimiz muttasil harakatda — ulkan bir kemaning bagʻrida u. Kemadan tushib qolib boʻlmasa — jon shirin, dunyo qurgʻur umidli...



Piyoda 111

 

Berdiboy tirishib-toriqib shahar tomonga nazar soldi: nega
bordi oʻzi shu yoqqa? Oʻqishga ketadigan boʻlsa ketardi, qorasi
koʻzdan yitardi! Bunday alam-u azob ham kam edi.

Asta-sekin tevarakni shom qorong£isi chulgʻab, shahar tarafda chiroqlar miltillay boshladi. Elektr chiroqlar. Goʻyo shular
ham paydar-pay koʻz qisib, uni masxara qilardi. Battar alami
joʻshdi Berdiboyning. Yaqin yillargacha momosining uyiga chiroq oʻtkazilmagan, bunga istak ham, ehtiyoj ham yoʻq edi. Uylanganidan soʻng xotini qoʻymadi. “Chilla” kezlari edi... “Kechasi tashqari chiqqani qoʻrqyapman”, deb turib oldi. Ilgari
Berdiboy uyiga elektr oʻ“tkazsa, xuddi oʻzigagina mahram qandaydir muqaddas sir olamga oshkor boʻladigandek, osudaosoyishta hayotiga allaqanday gʻanimlar bostirib kiradigandek
boʻlib tuyular edi. Axir, hamma baloni shu boshlab keldi-da!
Shu boʻlmasa, radio oʻqirmidi, televizor koʻrsatarmidi! Shu
boʻlmasa... Berdiboyning boshida bunaqa savdolar ham yoʻq edi.
Shu boʻlmasa, tanka-yu raketa degan vahimalar ham boʻlmasdi.
Nega shularni oʻylab chiqardi ekan odamzod? Oʻziga oʻzi balo
orttirguncha, tinchgina kunini koʻrib oʻtiraversa nima qilardi?..

Yovuz bir kayfiyatda edi hozir Berdiboy! Qo`yib bersaki,
olamdagi jami elektr chiroqlarni-yu radio-televizorlarni sindirsa,
majaqlasa, yanchib tashlasa!.. Lekin — odamlar-chi, shularni
oʻylab topgan odamlar-chi?! E, hammasining boʻlgani boʻlgan,
endi o d a m qilib boʻlmaydi bularni!

Osmonni larzaga solib, yashil-qizil chiroqlarini lipillatgancha samolyot uchib oʻtdi. Qorongʻida allaqanday parranda,
to`ʻrg“aymikan, naq Berdiboyning tepasida charx urib aylandi,
qanotlarining epkini ham sezilgandek boʻldi. Uch-a, qirg'inga
uchragurlar, uch!

Berdiboy jahl bilan ogʻzidagi nosni tupurib, oʻrnidan turdi.
Yugurgudek halloslab doʻngdan tushdi, motosiklining oldiga bordi.
Koʻziga u hozir bir uyum keraksiz temir-tersakdek xunuk, dardisar koʻrinib ketdi. Turib-turib, alamidan shartta burildi-yu kajavasidagi xurjunni chetga olib qoʻyib, motosiklni surib bordida, sel o“pirgan soylik — arnaga itarib yubordi. Negadir, kutganidek qattiq taraqlamadi, bir oram sim toshga borib tushgan
kabi sado berdi, xolos.



112 Ertak bilan xayrlashuv

 

Asli, almisoqdan qolgan bu shalaqaravaning sogʻ joyi yoʻq,
sovxoz necha yillar burun uni hisobdan chiqarib tashlagan,
Berdiboy u yoq-bu yogʻini yamab-yasqab, bozor-oʻcharga-yu
qozon-tovoq orasida minib yurar edi. Ajab boʻldi, shu bahona
qutuldi-qoʻydi!

Berdiboy ogʻir bir xoʻrsindi-da, xurjunini yelkalab yoʻlga
tushdi.

Tun zim-ziyo, milt etgan shu'la yoʻq, toʻrt taraf biydek
dasht, manzil olis, yelkasida zildek xurjun, turtina-surtina bir
odam piyoda ketib boradi.

Uzoq yoʻl yurdi u, yoʻl yursa ham moʻl yurdi u. Yura-yura
shunday bir goʻshadan chiqib qoldiki...

...”Ajinalar” hech ajablanmay, hatto allanechuk xushhollik
bilan qarshi olishdi uni, davraga taklif qilishdi. Hammasining
kayfi bor, uning ham qoʻliga darhol piyola tutqazishdi. Notanish
bir hayajon ichida, oʻylab ham oʻtirmay ichib yubordi u. Xiyol
boshi aylanib, oʻzini unutgan ekanmi, asta yoniga choʻkkan
sharpadan sapchib tushay dedi. Sochlari toʻsdek, yarimyalangʻoch bir “ajina”. Badani-yu yuz-koʻzida tomchilar mildiraydi
— hozirgina anovi suvdan chiqqan. Iye, Rajab bodi ham shu
yerda yuribdimi?! Ha, ana, bir dasta kabob koʻtarib kelyapti.
Davradan chetroqda, ikki toshning orasiga bosh suqqancha,
koʻzlari yoshlanib tutun puflayotgan maykachan kimsa shu ekanda. “Toshkentdan billa oʻqigan joʻralari kelgan”. Davraning izzatli joyi — koʻrpacha ustida yostiq quchoqlab siporoq oʻtirgan
anovi notanish yigit oʻsha, Toshkentdan kelgan mehmon boʻlsa
kerak. Boshqalari koʻziga birmuncha issiq koʻrinadi, chamasi,
rayon markazidan chiqqan yosh-yalang...

— E! Parda Qurbon bobomizning ulimi? — dedi Rajab
qoʻlidagi kabobni oʻrtaga qoʻyarkan, unga koʻzi tushib. — Qalaysiz, Berdiboy? Yoʻl boʻlsin? Munchoqligami? Kech yoʻlga
chiqibsiz-da? Bunday, piyoda? Kamnamoroqmi oʻzi keyingi
paytda? Haliyam qishloqda — Munchoqlida? Bo`limda? Zootexnik?.. Ha-a, malades!

Berdiboy uning birorta soʻrogʻiga churq etmadi, xoʻmrayib
oʻtiraverdi. Rajab ham javob kutmadi — oʻz savollariga oʻzi javob qaytargan edi.



Piyoda 113

 

— Bittadan olsak! — dedi u so`ng mehmonga qarab takalluf
bilan.

— Ixtiyori ba shumo, deydilarmi...

Quyildi. Hammaga. Berdiboyga ham. Ichdilar. Hamma. Berdiboy ham.

— Sovuqmasmikan? — deb soʻradi mehmon boya suvdan
chiqib kelgan “ajina”dan. — Men ham bir tushsammi devdim.

Yelkasiga sochiq tashlab oʻtirgan “ajina” dik etib joyidan turdi:

— He, shu shaharliklar nozik boʻladi-da! Turdik! Hamma!
— U sochigʻini toshning ustiga otib, patira-putur suv oralay
ketdi.

— Turdik!

Dasturxon boshida Berdiboyni yolgʻiz qoldirib, barcha
oʻrnidan qoʻzgʻaldi.

Rajab bodi boʻshagan sixlarini koʻtarib “koʻra”si tomon
ketdi.

Gulxan shu'lasida yalt-yult tovlanayotgan mavjlar,
yarimyalang`ʻoch koʻlankalar. Shalop-shulup, shatir-shutur. Zimziyo tunni boshlariga koʻtarib qiyqirishadi, bir-birlariga suv sepib
qochishadi... Ajinabazm, tus ajinabazm!

Berdiboy nima qilib oʻtiribdi bu yerda? Qanday kelib qoldi u?

Yelkasida zildek xurjun, qorongʻida tusmol bilan qadam
tashlab boraverdi, boraverdi — hech yoʻlning adogʻi yoʻq. Yurayura shunday bir manzaraga duch keldiki, qarab koʻzlariga ishonolmadi. Soylikka oʻxshash oʻzan. Allaqayoqdan guldiragancha
bir quvur suv otilib chiqyapti. Gulxan, qandaydir koʻlankalar,
gʻovur-gʻuvur... Berdiboy hangu mang boʻlib qoldi. Nima, adashdimi? Bolaligidan buyon kezaverib tovonlari toʻzigan bu dashtu adirda sira bunday manzilni ko`rmagan, bunaqa manzaraga
ham uchramagan edi. Yo, ajinalarmikan? Oʻxshaydi. Ana — suv,
gulxan... Momam aytar edi: ajina qorongʻi bir xilvat joyda,
yolgʻiz paytingda uchraydi, deb. Toʻgʻri aytib ekan: mana,
qorongʻi xilvat joy, bir oʻzim... Uni qoʻrquv bosdi, tizzalarining koʻzi qaltiray boshladi. Soʻng, oʻzini dadillikka olib,
doʻngning tepasiga chiqdi-da: “Hoʻ“-oʻv!!” deb ovoz berdi. “Nimaa?” degan ovoz qaytdi pastdan. Odamga oʻxshaydi-ku! “Ki-im?”
dedi Berdiboy endi dadilroq. “Ajinalar! — dedi haligi odam.
Keyin uni choʻpon gumon qildimi, chaqirdi: — Keling, boy



114 Ertak bilan xayrlashuv

 

bobo, kelavering!” Berdiboy asta doʻngdan enib, gulxanga yaqinlashdi. Qarasa — bir toʻp yigit-yalang; ziyofat avjida, davra
chortang? Chetroqda ikkita “Jiguli” ham turibdi...

Dasturxonga fotiha qilgandek kaftlarini yuziga tortib, Berdiboy sekin joyidan qoʻzgʻaldi. Vazmin odimlab Rajabning tepasiga bordi.

Mana, oʻsha Rajab bodi, qon-qiyomat dushmaning! Qoʻlingga tushdi nihoyat! Gapir gapiraringni, qil qilaringni!..

— Buytib yurguncha, uyginangizga borib, xotinginangizdi
oldida televizoringizni koʻri-ib o“tirmaysizmi? — dedi Berdiboy
achchiqqina ohangda chimdib.

— Televizorda nima bor, Berdiboy, dunyoning bor gashti
mana shunda-ku! — dedi Rajab uning pichingiga mutlaqo beparvo, allaqanday beg`araz bir samimiyat va hushchaqchaqlik bilan. — Koʻraman desam, ana — televizor moshinada! — Soʻng
u kaftining koʻzi bilan chap qovogʻini ishqay-ishqay qaddini
rostlarkan, choʻmilayotganlar tarafga qarab qichqirdi: — Chorii, telikni qo`y — futbo-ol!..

Berdiboyning koʻziga Rajab bodi sirli odam boʻlib koʻrindi.
Boyagi shashti-yu gʻazabini bir zumga unutib, dafatan unga
havasi kelib ketdi. Bir hisobda shuniki maza! Yashashni biladi
bu: oʻzi oddiy oʻqituvchi, maktabda fizikadan dars beradi-yu,
bir qarasangiz — doim qoʻlda nimadir yasab, temir-tersakning
ichida yuradi, bir qarasangiz — mana bunday dala-dashtda bir
chimdim goʻshtni deb tutun puflab yotadi. Alomat! Shu yerga
ham olib kelibdi-ya televizorini... Erinmagan banda!

— Siz nima deysiz gapimga, Ravshanjon?

— Toʻgʻri aytasiz, dunyoning lazzati mana shunda, mana
shunday ajoyib oʻtirishlar-u ajoyib joylar, ajoyib kengliklarda!
— dedi kattakon sochiqqa oʻrangancha junjikib ularga yaqinlashgan mehmon yigit. — “Piknik” deyishadi buni, chinakam
piknik bu! Bizni ham ana shu narsa boshlab keldi-da boʻtga,
Rajabvoy! Umuman, hozir butun dunyoda tabiatga keskin qaytish jarayoni boshlangan. Masalan, sivilizatsiyaning choʻqqisiga
yetishgan Fransiyadek mamlakatda ham hozir uyda non yopish
rasm boʻlgan emish. Doʻkonning nonidan qoʻlbola nonni afzal
koʻrisharkan-da. Bu hatto antiqa bir mashgʻulot, antiqa bir...
taom, tansiq taom hisoblanar ekan!



Piyoda 115

— Hoʻ-oʻ, kelinglar! Futbol!.. — deb baqirdi Chori.

Choʻmilayotganlar apir-shapir suvdan chiqib, artina-kiyina davraga oshiqishdi. Yerga toʻ“shog`liq sholchaning bir chekkasida vagʻillab yotgan moʻ'jazgina bir qutiga hamma mahliyo!
Bir topni deb shuncha odam u yoqdan-bu yoqqa yugurgani
yugurgan!..

Murodi hosil boʻlmay pisillab qolgan Berdiboyni yana boyagi
badbin, yovuzona kayfiyat chulg“agan edi. Davrani chetlabroq
jilarkan, televizorga yaqinlashganda u, xuddi qoqilib ketganga
oʻxshab, uni sekingina bir tepib oʻtdi.

— Oʻ“, oʻ, Berdiboy, nima qilyapsiz! — deya chinqirdi
oʻrnidan sapchib turgan Chori. — Koʻz bormi?! Yo kayfingiz
oshdimi?

Berdiboy pinak buzmay, borib xurjunini yerdan koʻtargan
edi, Rajab uning oldiga keldi.

— Ha, Berdiboy? Oʻtirmaymizmi? Nima, yo oborib
qoʻyaymi? — dedi u qorongʻilikda turgan mashinasi tomon ishora
qilib.

Berdiboy ilkis uni koʻkragidan qattiq itarib yubordi-yu bir
siltashda xurjunni yelkasiga olib, burilasolib joʻnab qoʻydi.

Kutilmagan zarbdan agʻanab, yerga oʻtirib qolgan Rajab
negadir xaxolab kula boshladi. Soʻng orqadan uning gapi eshitildi:

— Mana shunday kelib-kelib turi-ing, Berdibo-oy!..

Yana oʻsha zim-ziyo tun, yana oʻsha toʻrt tarafi biydek dasht,
yana oʻsha zildek xurjun, xurjun — turtina-surtina piyoda
ketayotgan bir odam... Bir olam!

Berdiboy qayoqqa qarab borayotganini oʻzi ham bilmas,
negadir bu haqda oʻylamas ham, nuqul halloslab-harsillab oldinga intilgani intilgan edi. Anchadan soʻng qir boʻyida qandaydir chiroq miltillab, chaylaningmi, kapaning qorasi koʻrindi.
Oʻsha tomonga burildi u...

Kapadan shabpo”ʻshini kaftiga urib qoqa-qoqa, yargʻ“oqbosh
bir qariya chiqdi:

— Keling, mehmon. Baxayr?

Salom-alik qildilar. Muddaosini aytdi Berdiboy.

— Munchoqlidanman, deng? Kimdi uli boʻ`lasiz?.. He, u
bizning oshna-ku! Frontga birga jo'naganmiz. Koʻp ogʻir, ba'mani
odam. Hay, uyga kiring, yotib keting. Eski oshnamizning uli
ekansiz... Borishim shart, deng? He, bir kecha oʻn kecha

 



116 Ertak bilan xayrlashuv

 

boʻlama, borasiz-da shu uyingizga ham!.. Ulov desangiz, anov
“pat-pat”ning moyi sob boʻlgan, hafta beri — yotibdi. Nima?
Eshak-peshak deysizmi? Eshak nima qiladi bizda, og'am! U
jonivor ham qirilib bitdi hisob. Padang tomonlarda qolmagan
boʻlsa bitta-yarimi... E, ulariyam bir...

Qariya bilan xoʻshlashib, u koʻrsatgan yoʻl boʻylab qorong'ʻilikka shoʻngʻirkan, taajjubdan Berdiboyning boshi qotdi. Bu
yerlarni Oqqoʻton deydimi u. Chillai chor mahalligidan mana
shu dala-dashtda oʻsib, bunday joyni eshitmagan ham ekan,
bunaqa yerlarni ko`rmagan ham. Bugun oʻzi u bir baloga uchrabdi:
nuqul adashadi, nuqul...

Bir mahal uzoqdan nimadir yiltilladi. Yonarqurtdek bir nima.
U yaqinlashib kelaverdi, kelaverdi. Kattalashdi. Odamga
oʻxshaydimi... Odamning koʻzi shunday yonarkanmi qorongʻida?!
Oʻziyam bahaybatroq koʻrinadi. Orqasida dumsimon nimadir
yerga surgalib kelyapti. Ana, yoli ham bor. Ot ekan-da, kalla!
Iye, ot ikki oyogʻida yuradimi? Qanaqa maxluq bu oʻzi — vishillaydi? Motorning tovushiga ham oʻxshaydimi? Benzin hidi
kelyapti, ha, ha! Motosikli... Yo pirim, bu nima balo boʻldi?!

Balo, balo!

Berdiboy shunda sezdi: qandaydir soylikka tushib qolibdi.
Ikki yoni tik jar. Boyagi soylikning adogʻi emasmi? Oʻshanga tus
beradi...

“Balo” hamon bostirib kelmoqda edi. Orqaga qochay desa —
u yoqda anovilar, oldinga yuray desa...

U asta-asta oʻrlikka tomon tislanaverdi — “balo” toʻgʻri unga
qarab kelaverdi, u tislanaverdi — “balo” bostirib kelaverdi...

Bu paytda...

Erini kuta-kuta zerikkan Oyroʻzi, katta qizini Tiniq momoga
tashlab, kichkinasini koʻtarib, eri bultur qorbo“ronda adashib
halok boʻlgan beva qoʻ`shnisinikiga televizor koʻrgani chiqqan,
mana, hozir roʻzgʻor yumushlaridan horigan xotinlar oʻtirgan
joylarida pinakka ketishgan, tomoshalari poyoniga yetib, ekranda “qorboʻron” boʻlib yotar edi.

...Gulsanam esa, chamadonchasini kiftiga qoʻyib, mulla
Shodining nevarasi bilan markazga qarab chopdi. Tonggi avtobusga ulgurishlari kerak!




117

 

SHAHARDAN ODAM KELDI
“Oq kema ”dagi Bolaga

Bola echki-uloqni ovuldan bir gaza nari oshirib adirga yoydi-da, oʻzi oʻngirdagi buloqqa ketdi. Qadam olishi eran-qaran,
sudrab borayotgan zarang tayogʻi soʻqmoq chetidagi chag£ʻir
toshlarga tegib yengil sakraydi.

Buloq qiyshayib oʻsgan bukri archa soyasida, chetini aylantirib koʻ“kish tova tosh yotqizilgan. Ikki tosh orasidan sizib pastga jilg'a oqadi. Mollar shu jilg“ada suvlaydi.

Qoramtir suv sathida archa shoxlari oralab osmon parchalari suzadi. Bola engashgan edi, doʻppisining tikkayib turgan
qirralari, po“st boylagan burni koʻrindi. U sarg“aygan chim ustida uzala yotib suvga termildi. Ana, qoʻngʻir bulut suzib oʻtdi...
Bolaning boʻynidan tumori sirgʻalib tushib, suvda qalqdi, suvni
chayqatdi: osmon parchalari, archa shoxlari qoʻshilishib tebrana boshladi. Bola suvga labini tegizdi, tamshandi, soʻng qultumlab ichdi, ichdi, lekin qongan-qonmaganini bilolmadi. U tagʻin
bir muddat shu tariqa qoʻzgʻalmay yotdi — turishga erinardi...
Chanqagani uchun kelmagan edi bu yerga. Buloq — ovunchog£i.
Gird-atrof togʻ-u toshda shundan boʻlak uni ovutadigan narsa
yoʻq. Zerikdi — shu yerga keladi, suvni chayqatib, sathini tomosha qilib yotadi.

Buloq — ovunchog£i. Bor, tagʻin bir mashg`uloti bor uning:
doʻng boshida tizzasini quchoqlab shahar yoqqa qarab oʻtiradi.
Shahar yiroqda. Ho-ov, osmon tugagan joyda. Ana, daraxtlari
koʻkarib, uylari oqarib turibdi. Kechasi chiroqlari jimirlaydi...
Goho buralib-buralib ketgan tasmadek yoʻlda olis nuqta paydo
boʻladi. U chumolidek oʻrmalab kelaveradi, kelaveradi... keyin
kattayib, mashinaga aylanadi.

Bola mashinalarni pastga — dashtga enganlarida koʻp koʻrgan.
Bir gal kapalarining xuddi biqinida ham bittasi toʻxtagan edi.
Yaqinlasholmadi. Shapkali, ko`zlari qizargan odamdan qoʻrqdi.
Mashina oʻ`shaniki ekan: oynalarini oʻzi artdi, oʻzi haydadi.
Shlyapali odamlar ham bor edi, ularga rulni bermadi.



118 Ertak bilan xayrlashuv

 

U shaharni ham koʻrgan. Bultur kuzakda otasi bilan borgan
edi.

Shaharda odam juda koʻp! Mashinalar-chi!.. Shapkali, koʻzlari
qizargan qizg'anchiq odamning mashinasiga o“xshamagan, undan chiroyliroq mashinalar, katta-katta!

U shaharni yaxshi koʻradi. Ziyoddek boʻlsin hali, boradi.
Otasi aytgan. Ziyod akasi shaharda — internatda oʻqiydi. Ikkiuch oyda bir, ferma mudirining otiga mingashib keladi. Kiyimlari boshqacha, gaplariga ham tushunish qiyin.

Bola kun-uzzukun doʻng boshida oʻtirib shahar haqida
oʻylaydi. Ba'zan qochib ketgisi keladi. Qochib ham koʻrdi.
Yuraverdi, yuraverdi... shahar yoʻq! Doʻnglikdan qarasa, daraxtlari koʻkarib, uylari oqarib koʻrinadi. Lekin shuncha yursa ham
— shahar yoʻq! Yetolmadi. Oyoqlari charchab qoldi, yiqilib
tizzasi siyrildi. “Chagʻatda boʻri ko“payibdi”. Otasining ana shu
gapi esiga tushib, uni qoʻrquv bosdi. Oxiri oʻtirib olib yig'lashga
tushdi.

Kechqurun sut topshirib kelayotgan mudir uni otiga mingashtirib qaytdi.

Shu-shu, u qochishni oʻylamay qoʻydi. Ammo shaharni
koʻrish orzusi diliga yanada mahkamroq oʻrnashib qolgan edi.

G`ʻira-shira tongda qatiqqa non toʻgʻrab yeb oladi. Soʻng yarimta nonni tuguncha qilib, mol ortidan jo“naydi. Uzoqib ketmaydi, choshgohda molni qaytaradi. Sogʻdiradi. Shu bilan oqshom
qorong£ʻisi tushgunga qadar... ke-etdi. Peshingacha-ku vaqt anamana demay oʻtadi. Keyin, ayniqsa, oqshomga tomon shahar
yanada yiroqlashadi, xiralashadi; atrof — togʻ-u toshga gʻubor
taraladi.

Bolaning koʻngliga ham allaqanday gʻashlik cho`kadi, shahar haqida oʻylagisi kelmay qoladi. Siqiladi. Bunday paytda u
yotib uxlashga odatlangan. Doʻppisini buklab boshi ostiga qoʻyadida, erinchoq suzib yurgan bulutlarga qarab uzoq esnaydi. Mudray
boshlaydi... Shahar! Kattakon mashina! Oynasini artyapti. Ziyod
iljayib turibdi. Haydagani beradi, deb oʻylayapti, shekilli. Berib
boʻpti! Har safar kelganida shaharga olib borishni va'da qiladiyu, azonda mudirning otiga mingashib juftakni rostlab qoladi.

Ha, mayli, u shapkaliga oʻxshab qizg'anchiq emas, mashinasiga mindiradi, haydagani ham beradi...



Shahardan odam keldi 119

 

Burnini nimadir qitiqladi. Ha-a, qamchining uchi...

— Tur-ey, masxaraboz! — deb gʻoʻldiradi birov.

Kim ekan? Kim boʻlardi — Turdiboy-da! Koʻzlari yumuq
holda biladi.

— Buning yotishini! Mollaring yeb bitirdi ekinni!

Turdiboy xoʻmrayib turibdi. Avzoyidan qamchi bilan tushiradigan. Tushirolmaydi, shunchaki poʻpisa — otasidan qoʻrqadi...
Boshida adasqi telpak. Telpak ham deb boʻlmaydi, charm qalpoqning oʻzginasi.

— Bir gaza nari haydasang haqing ketadimi molingni? Hamma yoqni payhon qipti. Otang haydab berama keyin?!

— Sizdi otangiz! — deb boʻsh kelmaydi bola.

— Tirmizak! Gapini qarang! Kechqurun bor hali otangdi
oldiga...

— Bormay nima?

— Tur endi, jiyan, koʻp qashshanglik qilma, — deya murosaga oʻtadi Turdiboy.

Ana shunday aldab-suldab bolani oʻrnidan qoʻzgʻatgach, u
otini yoʻrttirib adir ortiga oʻtib ketadi. Fe'liga tushunish qiyin:
baqirib turib kuladi, kulib turib do“q uradi. Oʻzi o'rmon qorovuli-yu, etakdagi adirga oʻgʻrincha arpa ekkan.

Ekin yonib ketgani yoʻq: bir chetiga toʻrt-besh uloq oralabdi, xolos. Shunga shuncha joydan ot choptirib kelganini!

Kunning oʻtishi buncha qiyin! Bulutlar ham qayoqqadir
yoʻqoldi.

Bola choʻqqilarning qoʻrgʻoshin tusli osmonga tezroq qoʻshilib
ketishini — kech boʻlishini kutadi. Ertaga balki Ziyod kelib qolar,
balki ferma mudiri Hamroqul amaki dashtga enish daragi bilan
qaytar. Oʻshanda u yana mashinani koʻradi, hoynahoy, shaharga
ham tushar...

Kunni ana shunday xayollarda kech qiladi.

Oqshom tushadi. Mollar qaytadi. Ovul cho“pon-choʻliq bolalarining chuldirashiga, echki-uloqning uzun-qisqa ma'rashiga
toʻladi. Kattalar Hamroqul amakining ovul oʻrtasidagi shinamroq oʻtoviga toʻplanishadi. Qoʻrdagi olov shu'lasida davra qurib,
radio xonishiga chayqalgan ko`yi alla-pallagacha gangir-gungur
qilib oʻtirishadi. Bolalar-chi? Bolalar birpas quvlashmachoq
oʻynab, keyin duch kelgan joyda tarrakdek qotib qolishadi. Onalar
javragan, ularni qidirgan, ustilaridagi koʻrapalarni tuzatgan...



120 Ertak bilan xayrlashuv

 

...Bola Turdiboyning ekinzoriga oralagan uloqlarini haydab,
dara tomonda oʻtlab yurgan toʻdaga qoʻshdi-da, joyiga qaytib,
choʻzildi. Yana xayolga berildi. U ayniqsa bugun tezroq kech kirishini istardi.

Kechqurun shahardan Hamroqul amakining jiyani keladi.
Turdiboyga oʻxshamaydi u, yaxshi odam boʻlsa kerak — shahardan! “Qalay, Shomat polvon? — deydi kulib. — Katta yigit
boʻlib yuribsanmi?” Qoʻl berib koʻrishadi! Ertasiga ular mol
ortidan birga chiqishadi. Shomat unga buloqni, suv yuzidagi
mo'`'jizalarni koʻrsatadi. Boʻrilar, tulkilar haqida otasidan eshitganlarini aytib beradi. Quyonni oʻz koʻzi bilan necha marta
koʻrganini ham aytadi. Balki ikkovlon Archamozorga kaklik oviga borishar... “Osmonga qarang-a, — deydi Shomat unga. —
Bulutlar nimaga oʻxshaydi? Kattasi... Hamroqul amakining samaniga, a? Anavinisi — tulki, toʻgʻrimi? Oʻrtadagisi-chi, qani,
toping! Bular meniki, men topganman!” deydi. U Shomatning
yelkasiga qoqib, “malades”, deb maqtaydi. Keyin doʻng boshida
oʻtirib, shahar haqida gapirib beradi. “Men bilan shaharga
ketasanmi?” deb soʻraydi. “Qachon?” deydi Shomat irgʻishlab.
“Ertaga”. U Ziyodga oʻxshab aldamaydi, shaharga albatta olib
boradi. Aytmoqchi, keyin Shomatning bir oʻzi u yoqdan qanday qaytib keladi? Iya, esidan chiqibdi, Ziyod-chi! U bilan
qolib ketsa ham ajab emas...

Mehmon kelishini bola choshgoh payti molni sogʻdirishga
olib borganida eshitgan edi. Onasi — taraddudga tushib, u yoqbu yoqni sarishtalayotgan Hamroqul amakining xotini — Anor
xoladan soʻradi:

— Ha, oynam, muncha tapi-tez? Biron gap bormi deyman?

— Shahardan odam keladi.

— Kimakan?

— Toshkandda oʻqiydigan jiyanlari...

Oldida tunuka kosa, sutga non toʻgʻrayotgan bola birdan sergak tortdi, soʻng xuddi bu oqshom ovulda shodiyona boʻladigandek
suyunib ketdi. Darhol kapaga kirib, dashtga enganlarida kiyishni
mo`ljallab yurgan toza koʻylagi va Ziyod sovgʻaga olib kelgan
yangi doʻppisini kiyib chiqdi.



Shahardan odam keldi 121

 

Ana shu gap — shahardan odam kelishi kuni bo`yi bola
koʻnglini yoritib turdi. U hozir ham shu haqda o`ylab yotardi.
Kelgan boʻlsa-chi? Shomat oʻrnidan irgʻib turdi. Qaytishga hali
erta, lekin otasi bugun indamas: shahardan mehmon keladi-ku!

Echki-ulogʻini haydab ovulga yaqinlasharkan, sevinchi uchdi-ketdi: hech gap yoʻq, hammayoq kechagidek, tunov
kungidek... Mehmon kelganga, keladiganga oʻxshamaydi. Ha-a,
ana, mudirning oʻtovi panasida otasi bir qoʻyni goʻsht-poʻst
qilayotibdi. Boshida Anor xola. Hamroqul amaki koʻrinmaydi.
Demak, hali kelmagan.

Shomatga e'tibor qilishmadi, hech kim nega qaytganini ham
surishtirmadi. U oʻtov oldida bo`sh xumga suyanib, pastga —
adir yoqalab buralgan so“qmoqqa koʻz tikdi. Kelmasa-ya!.. Bolaning koʻnglini qorongʻilik chulgʻadi.

Oqshomgi gʻubor quyuqlashdi. Nihoyat, olisdagi doʻng
boshida ot qorasi koʻringandek boʻldi. Shomatni intiq qilib u
Hamroqul amakining samaniga aylandi... Yaqinlasharkan, ovuldagilarning bari unga peshvoz chiqdi: Shomatning otasi, onasi,
Anor xola, Turdiboy, separatorchi Islom... Bolalar orqaroqda
turib qiziqsinib qarashardi. Shomat oldinga oʻtdi.

Hamroqul amakiga mingashgan mehmon otdan chaqqon
sakrab tushdi. Turganlar u bilan qoʻshqoʻllab koʻrishib, qoʻllarini
yuzlariga tortishdi. Anor xola qaynisining kiftiga qoqib-qoqib:

— Eson-omon keldingizmi, yigit? — deb soʻrashdi.

— Shukr, checha. Oʻzlaring sogʻ“-salomatmisizlar? Jiyanchalar?.. — deya soʻzlarni abjir terib so“rashardi mehmon.

U bosh yalang, quyuq qora sochlari ensasigacha tushgan,
yaltiroq tufli, bejirim shim, gulli koʻylak kiyib olgan edi.

Mezbonlar Hamroqul amakining oʻtovi tomon yoʻl ochib:

— Qani, qani, mehmon, oʻzingiz torting, — deya mulozamat qilishdi. Uning orqasidan oʻzlari ham yurishdi. Xotinxalaj, bolakaylar ergashdi.

Otini qantarib, pallalari semiz xurjunini yelkalagan Hamroqul amaki kelgach, oʻtov ichidagilar yuzlariga yana bir karra
fotiha tortib, qaytadan soʻrasha ketdilar.

— Hay, inim, ishqilib yaxshi yetib keldingizmi Toshkandlardan? U yoqlar tinch-omonmi? — deya birinchi boʻlib
Shomatning otasi soʻrashdi.



122 Ertak bilan xayrlashuv

 

Mehmon, qoʻli koʻksida, “Shukr-shukr, rahmat. Oʻzlaringiz?” der edi.

Oʻtov girdini oʻgʻil bolalar, qizil qiyiqli qizaloqlar oʻragan.
Ular kigizi himarib qoʻyilgan keraga tirqishlaridan ichkariga
mo`ralashib oʻzlaricha chuldirashadi, chugʻurlashadi.

— Sochlari muncha qalin, orqasi jingala-jingala...

— Ko'`ʻylagining chiroyliligini-i!

— Mening amakim!

— Ho-o, mening! Toshkanddan kelgan...

Shomat boʻ`yinsalariga qoʻshilmay, berida — xuddi oʻtov
ostonasida, mehmondan koʻz uzmay turardi. U mehmonning:
“Ho`-o“ jiyan, kir munday. Bu yoqdan ke. Xoʻsh, qani, oting
nima seni?” deya yoniga chaqirishini kutardi.

— He, shu churvaqalar gapni gapga qoʻshtirmayapti-da, —
deb qoldi kimdir.

— Quving, aka!

— Hoy, Xosiyat, boʻyning uzilgur, uyga bor tez, enagga
qarash! — dedi Turdiboy qiziga.

Hamroqul amaki oʻtovdan chiqdi-da, bir-bir turtib, bolalarni haydagan boʻldi:

— Qani-qani, uyga joʻnanglar-chi, qizinkalar! Gap kor
qiladimi senlarga? Boringlar, bo`lmasa mehmon uyat qiladi. Yo
tavba-ey, bular odam koʻrmaganmi? — Soʻng oʻchoq boshidagi
xotiniga yuzlandi: — Anor, bu churvaqalar tinchlik bermayapti, oʻzing qarab tur!

Bolalar chuldirashib-chuldirashib birin-sirin tarqalishdi.
Oʻtov ogʻzida Shomat qoldi. U hamon nimanidir kutar, nimadandir umidvor edi.

Katta sopol tovoqda qovurdoq koʻtarib kirayotgan Anor xola:
“Yoʻlda turmagin-da, Shomatjon”, dedi, qaytib chiqayotib esa:
“Bu bolaning qulogʻiga gap kirmas ekan-da”, dedi endi jerkigandek.

Shomat serraygancha turaverdi. U mehmondan ayni shu payt
tayinli bir gap chiqishini kutardi. Yoʻq, chiqmadi!

Mehmon yuzlari qizarib gapga shoʻngʻib ketgan, bu tomonga
qarashni xayoliga ham keltirmas edi.

Bola havas bilan uning kiyimlariga tikilar, ogʻzidan chiqqanini ilib olay der edi. Ammo biror gapiga tushunmadi. U allaqanday gilamlar haqida soʻzlardi.



Shahardan odam keldi 123

 

— E, bu hali ham shu yerda-ku! — dedi bir vaqt Turdiboy.
— Shuningiz koʻp qashshang-da, Aliqul...

Oʻtirganlar bolaga yalt qarashdi. Mehmon unga shunchaki
bir nazar tashladi-da, tagʻin gapga tushib ketdi.

Otasi chiqdi, Shomatni qulogʻidan choʻzib kapalariga olib
keldi.

— Buning odamni sharmanda qiladigan... — deb onasiga
oʻqraydi.

Shomat poʻstakda agʻanab, chiy qamishlari orasidan qoʻshni
oʻtovga koʻz tikdi. “Balki hozir chiqib qolar, — deya o`y surardi
u. — Ertaga-chi, aytganday, ertaga...”

Bola alla-pallagacha ana shu xayolda uygʻoq yotdi.

Ertasiga u echki-uloqning tapir-tupuridan turib ketdi. Chiy
qamishlari oralab kigiz ustiga uzun-uzun kumush chiziqlar tushgan: kun yoyilib qolibdi. Negadir bugun uni hech kim uygʻotmabdi.
Bu mahalda u mollarni sogʻdirish uchun qaytarardi...

Shoshib kapadan chiqdi. Hamroqul amakining oʻtovi kimsasiz. Atrofida boʻshagan shishalar yumalab yotibdi. Shlyapalilar kelganida ham ertasi shunaqa boʻlganini esladi Shomat. Soʻng
ularni doʻnglikka terib, Turdiboy bilan Islom merganlik qilishgan edi.

Shomat doʻng etagidagi, qiydan qoraygan maydonga olazarak tikildi. Tikan bostirib oʻralgan qoʻrada ayollar mol sogʻish
bilan mashgʻul. Tizzalari orasiga olgan xurmachalarga shir-shir
sut tushadi. Qizil qiyiq tangʻ“igan qizaloqlar qoʻy-u echkilar
boʻynidan quchoqlab turishibdi. Uloqchalar sogʻib boʻlingan
onalariga ma'rab talpinishadi. Ularning bir qismi arqonga
koʻganlangan, qolganlari yonbagʻirda erinib yemish qidiradi.
Maydon qiy hidi, echki-uloq xonishiga toʻlgan.

“Qayoqqa ketdi ekan?..” Shomat shu xayolda Hamroqul
amakining xotini bilan gangir-gungur qilishib chetroqda echki
sogʻ“ayotgan onasi tomon yurdi.

— Kecha xiyla oʻtirishdi, chogʻi? — deb soʻradi onasi.

— Ha-ya, oynam, uch marta goʻsht qovurdim. Shishalarni
koʻrdingizmi? Yigit oʻzi siqilgan ekanmi, togʻ-u toshda bir yayrab
ketdi-da.

— Iya, ketdimi hali? Men, kecha oʻtirishgan boʻlsa, o“tovda
uxlayotgandir, deb oʻylabman.



124 Ertak bilan xayrlashuv

 

— Qaytishi kerak ekan Toshkandga. Ishi koʻpmish.
Koʻrmadingizmi, azonlab joʻnadi-ku?

Bola boʻshashib choʻnqaydi, yuzini tizzasi ustida chalishtirgan qoʻllariga bosgan koʻyi xiyla zamon karaxt boʻlib qoldi. Keyin asta oʻgirilib togʻ tomon qaradi. Shunda, kezaverib qadrdon
boʻlib ketgan past-baland adirlari, uchi nayzadek qoyalar, oppoq bulutlar qoʻnib turgan olis togʻ choʻqqisi koʻziga favqulodda ajib koʻrindi. Oʻsha oppoq bulutlar qoʻnib turgan choʻqqi
ortida hamon gʻaroyib bir shahar bordek tuyulardi unga...




125

 

SOY BO`YI, CHIMZOR...

...Bogʻkoʻchani toʻldirib qarindoshlarining toʻyidan qaytishardi. Koʻcha kunduzidek oydin. Eshaklar tuyogʻidan
koʻtarilayotgan chang oydinda kumush gʻubor misoli kezadi.
Devori nuragan tomondagi chimzor yalanglikda qator chodirlar tikilgan, allakimlar yuribdi. Eshak hangrashi quloqqa chalinadi, bolalarning baqiriq-chaqirig£ʻi...

U tavanxonaning bir burchagida uxlab qolgan ekan, uygʻotib
olib ketishdi; hozir buvisining izidan gandiraklab mudroq odim
tashlardi. Yalanglikdagi manzarani koʻrib vahimaga tushdi.

— Lo'lilar... Shu yerga qoʻnishganga oʻxshaydi, — dedi buvisi.

U buvisining etagidan tutgancha uyga qadar qoʻrquv ichida
keldi. Tushiga ham loʻlilar kirib, bosinqirab chiqdi.

Bola-da, xiyla muddat yalanglikka yoʻlayolmay yurdi.
Soʻngroq yalanglik uning tengqurlari bilan chillak o`ynaydigan
sevimli joyiga aylandi. Ammo u endi bu yerda oʻsha manzara:
chodirlar, loʻlilarni ortiq koʻrmadi.

Har qalay, ulg“aygani sayin oʻsha oqshom xotirida oydin
bir xayolga aylanib bordi. Keyin-keyin u yalanglikdan ham,
chillakdan ham aynidi, tanho oʻzi soy boʻyiga tushishni odat
qildi.

Yalanglik tutashgan yassiroq doʻngdan orqada qishloqni boʻlib
soy oqardi. Soyning narigi beti qalin terakzor. Oʻrtadagi yakka
yongʻoq tagida tomiga beda bosilgan tosh devorli gʻarib kulba,
shotinusxa eshigi doim ochiq yotadi. Balandda qatorlashib ketgan hovlilar etagidan ensizgina soʻqmoq oʻtgan. So“qmoqda
ahyon-ahyon qizil koʻylakli qizaloqlar, boshiga tugun qoʻygan
ayollar koʻrinib qoladi.

Terakzor soy burilgan joydagi jarlikka kelib tugaydi. Jarlik
qirrasida ildizlari ochilib soygacha tushgan bir tup tugʻdona,
suvga egilib turibdi. Pastda buloq, tubida patak ildiz bosgan mayda chagʻir tosh. Buloq tegrasini silliq koʻ“kish xarsanglar qurshagan.

Chashma suvi doim muzday, xarsanglar esa iliq boʻlardi. U
shoshilmay yechinib, buloq suviga tikilgancha xarsang ustida uzoq



126 Ertak bilan xayrlashuv

 

oʻtirardi. Nogoh dara boʻylab esgan oqshomgi shabadadan junjikib ketib soyga oshiqardi. Choʻmilib chiqqach, oʻzini boyagina
band etgan oʻylardan yiroq sezar, tez-tez kiyinar, lekin soy
boʻyidan jilolmas, asta chimzorga choʻ`zilar edi. Chimzor mayin, ko“rpadek yumshoq, iliq. Tevarakdagi xarsanglar ham iliq,
havo ham...

U soyning shu yeriga har oqshom bir oʻzi kelardi. Bir oʻzi
chimzorda chalqancha tushib yotar, vujudi halovatdan erib borayotgandek tuyular, osmonga tikilgan mudroq koʻzlari beixtiyor yumilib ketar edi...

— Xayrli tun, Jalil Norboyevich!

Jalil Norboyev soy boʻyidagi chimzorda emas, kresloda
koʻzini ochdi: xayol bilan mudrab ketibdi. Xona oʻrtasida hamkasbi
Toʻlqin Ikromov turardi. Eshik ochiq edi, kirganini sezmabdi.

— Charchabsiz-da... — Ikromov pastak stolcha yonboshidagi kresloga oʻtirdi.

— E, xayol, xayol, — dedi Norboyev boshini orqaga tashlab
yuzini, goʻyo yuzidagi karaxtlikni ham kafti bilan sidirarkan. —
Ogʻir kun boʻldimi-ya?

— Bilmadim, — deya kulimsiradi Ikromov. — Men uchun,
masalan, odatdagidek kun. Oripov bilan tagʻin gʻijillashdinglar
chamasi? Foydasi yoʻq, azizim, foydasi yoʻq. Hali ham romantiksiz desam, xafa bo`lmang.

— Romantik boʻlishning nimasi yomon? — Norboyevning
chehrasi bir oz yorishdi. — Lekin gap hozir mening romantikligimda emas. Tagʻin kim biladi deysiz, balki Oripov haqdir.

— Men sizni nohaq demoqchi emasman, ammo ba'zida
behuda qizishishingiz...

— Qizishmay boʻladimi, birodar? Studentligimdan buyon
shu ob'ekt taqdiriga qiziqib, qidiruv natijalarini uzluksiz kuzatib
kelaman. Xabaringiz bor, bir necha ekspeditsiyalarga o`zim ham
qatnashganman. “Xuddi ob'ekt bilan maxsus shugʻullangan
odamday gapirasiz-a!”, deb pisanda qildi. Sobir akaning oldida
yer yorilmadi kirib ketsam. U kishi yangi ob'ekt bilan tanishayotganimdan bexabar-da. Ishingga emas, yoshingga, mavqeingga
qarab muomala... Hech bir ish koʻrsatmasang ham qarib
bukchaysang, bu odam uchun tajribali sanalasan. Qachon
shunaqa illatdan qutularkanmiz-a? Natija qidiruvlar, sabr-qanoat


Soy bo'yi, chimzor... 127

 

lar songida roʻyobga chiqishi — oddiy haqiqat. Bu kishiga natija
ikki-uch oyda darrov koʻrina qolsa. Yillab togʻ-u dasht kezib,
hech narsaga erishmaslik ham mumkin. Holbuki, bizning
qoʻlimizda oʻtgan hafta yuborilgan dalillar bor. Kecha laboratoriyada edim. Shaxsan menda ishonch tugʻildi. Qolaversa, dastlabki qidiruvdagi faraz oshqovoqdan chiqmagandir...

— Oripov nima deyapti?

— Nima derdi, gruppani yangi ob'ektga koʻ“chiramiz, deydi.
Men, qoʻlimda dalillar turib, uni hech qayoqqa joʻnatolmayman.
Joʻnatsam, ketgan sarf-xarajatlarni keyin nimaga asoslanib akt
qilamiz? Oʻylab koʻring-a! Yoʻq, bu vijdon ishi, men oddiy
ijrochi to“tiqush bo“lolmayman. Ekspeditsiya barbod boʻlsa, javobgarligi Oripovning emas, mening boʻynimga tushadi. — Qizishganidan terlab ketgan Norboyev roʻmolchasi bilan boʻynini
artarkan, bir fursat indamay qoldi.

— Kuyinmang, azizim, — deb jilmaydi Ikromov. — Bari
bir boʻladigan ish boʻlmay qolmaydi. Orada sizning shuncha
xunobingiz oshgani ortiqcha.

— Toʻgʻri-ku-ya, — dedi Norboyev endi boyagi shiddatidan
tushib, boʻshashibroq. — Ammo ba'zan shunday paytda hammasiga qoʻl siltab...

— Olis sohillar tomon ketging keladi... — topqirligidan
zavqlanib kuldi Ikromov.

— Ketging keladi, — kulimsirab takrorladi Norboyev ham.
— Qani menda shunday jur'at boʻlsa! Ishni chala qoldirib ketolmayman-da. Lekin ruhim tushib, dunyodan bezganimda...

— Yaxshi narsalar haqida oʻylang, oʻtgan shirin damlaringizni eslang, — deya uning gapini tagʻin ilib ketdi Ikromov. —
Men buni oʻz tajribamda koʻrganman. Albatta, tabiatingizga
bogʻliq-ku-ya, har qalay...

— Bir umr esdan chiqmaydigan damlar, daqiqalar har
kimda ham boʻladi...

— Umrning yorqin sahifalari, deyiladi kitoblarda, — hozirjavobligidan yana mamnunlik tuydi Ikromov.

Bu odam umuman xiylagina gapdonligi bilan hamkasblari
orasida ajralib turardi. U ayniqsa balandparvoz soʻzlarni xush
koʻrar, suhbatdoshining gaplaridan emas, oʻzining javoblaridan koʻproq lazzat olar edi. Hozir ham uni birovning dardihasratini tinglab oʻtiribdi, deyish qiyin edi.



128 Ertak bilan xayrlashuv

 

Norboyev oʻychan boʻlib qoldi, xayoli tagʻin olisdagi chimzorga uchdi.

— Yaxshi damlar, baxtiyor damlar, — dedi u oʻzicha pichirlab, xayolan oʻsha manzillarga qaytarkan. — Toʻgʻri... Lekin
shunaqa shirin damlarimdan koʻra boshqa bir narsa menga koʻproq
yupanch beradi. Qishlogʻimizdagi soy boʻyida bir chimzor
boʻlardi. Siqilsam, doim negadir oʻsha joyga borgim keladi.

...Uni tun sharpalari uygʻotib yuborardi. Biroq u oʻrnidan
qimirlay olmas, qimirlasa goʻyo nimanidir buzib qoʻ“yadigandek,
ajib bir baxtdan bebahra qolib, keyin umr boʻyi qoʻmsab oʻrtanib
yuradigandek tuyular edi. Koʻzini yumgisi, boyagi huzurbaxsh
holatga qaytgisi kelardi-yu, ammo soy uzra toʻshalayotgan tun
vahimasidan qoʻrqardi.

Oqshom bog`-rog`lar bagʻriga chekingan, tun elchilari uni
tosh devorli gʻarib kulbaning doim ochiq yotadigan shotinusxa
eshigidan ichkariga ta'qib etib bormoqda... Soy shovqini ham
qayergadir quvilgandek, olis-olisdan osuda shovillashi quloqqa
arang chalinadi. Uning oʻrnini daqiqa sayin kuchayib borayotgan buloq viqirlashi egallaydi. Ana, toshchalarning bir-biriga
urilib shiqirlashi, jonsarak tipirchilab yurgan mitti tomirchalar... Bir payt u buloq sasidan boshqa hech nimani eshitmayotganini payqaydi. Goʻyo borliq ayni lahzada yolgʻiz ana shu tovushdangina iborat. Endi hech qachon bu yerdan turib ketolmaydigandek, tun saltanati va buloq shovqini koʻkragidan bosib,
bunga yoʻl bermaydigandek koʻrindi, uni vahima chulg£ʻadi...

Xotirasiga mahkam oʻrnashgan bu holat, bu manzaralar
Jalil Norboyevni koʻp mahal tark etib yurar, biror nimadan
ezildimi, koʻz o`ngida bexos namoyon boʻlar, yuragiga tanish
darddek kirib, tinchini olar edi. U bamaylixotir damlarida bu
noaniq hissiyotdan taajjublanar, “Nega esladim? Nima bu oʻzi?”,
deya oʻy surar, harchand urinmasin izohini topolmas edi. Hozir
ham muztar bir kayfiyatda holatini hamkasbiga tushuntirmoqchi boʻlarkan, daf'atan undagi loqaydlik, xotirjamlikni koʻrib,
boʻshashib ketdi: “Rostdan ham mijgʻov bir romantikman,
shekilli”.

— Soy boʻyidagi chimzor... — Ikromov ensasi qotganini
yashirmay kiftini uchirib qoʻydi. — Xayol — xayol, azizim,
hayot — hayot. Bunaqa shoirona orzu-oʻylar siz-u bizga hech



Soy bo'yi, chimzor... 129

 

narsa bermaydi. Realistroq boʻlish kerak. Anov masalaga kelsak,
fikringizda qattiq turing, haqligingizni isbotlang. Oripovning
hamma gap-u takliflari amalga oshavermaydi-ku. Sobir aka ziyrak,
tadbirkor odam. Huzurlariga kirib batafsil tushuntirsangiz, ajabmas...

— Urinib koʻraman, — dedi Norboyev sovuqqina.

— Shunday qiling, azizim, — Ikromov stolchani shapillatib urib joyidan qoʻzgʻaldi, qoʻllarini ikki yonga silkitgancha
yasama hayajon bilan: “Qaydasiz, orombaxsh goʻshalar!”, deya
xitob qilgan koʻyi eshik tomon yurdi.

Norboyev uning orqasidan qarab qolarkan, ichida pushaymonlik tuydi: “Kelib-kelib hasrat qilgan odamimni qara! Men
bogʻdan kelsam, bu... Sayradi-sayradi, ketdi. “Orombaxsh
goʻshalar” emish!.. Sen aytmasang ham boʻsh keladigan landovur
yoʻq. Oripovga qolsa nimalar boʻlmasdi! Lekin, baribir, kayfiyatga shayton oraladi”.

Norboyev sevimli chimzorini eslayverib, aftida bu gʻaroyib
xotiralariga xotinini ham koʻniktirgan edi. U qachon oʻshandan
gap ochsa, xotini negadir ma'yuslanibroq qolardi.

...Endi hech qachon bu yerdan turib ketolmaydigandek tun
saltanati va buloq shovqini koʻkragidan bosib, bunga yoʻl bermaydigandek koʻrindi, uni vahima chulgʻadi. Biroq shu payt
osmon nogoh nurlanib ketdi-yu oppoq bulutlar bagʻridan uchib
chiqqan jonzot oqqush misol ohista-ohista pastlab kelib uning
yoniga beozor qoʻndi. Yonginasiga — chimzorga choʻzildi-da,
orzu qilib yurgan qiziga aylandi.

Mana, ular osmondagi oppoq bulutlarga tikilib sarxush
yotishibdi. Xayollari oʻsha bulutlardek oppoq, begʻubor.
Koʻngillarida tashvishdan, armondan gard yoʻq. Baxtiyor sukunat. Atrofda sas eshitilmaydi — koʻkraklarning bir tekis koʻtarilib
tushishi-yu bulutlarning yengil, nozik qanot qoqishi... Go`yo
hammasi bir umr shunday davom etadigandek...

U qachon chimzordan gap boshlasa, xotini negadir
ma'yuslanibroq qolar, boyagi joyi kelganda gʻash boʻlgani
ochiqdan-ochiq yuziga tepar edi.

— Kim edi oʻsha qiz? — deya betoqat boʻlib soʻrardi u.

— Sen, — deydi Norboyev kulimsirab.

— Men? Ho, u paytda men qayoqda ekanman?..




130 Ertak bilan xayrlashuv

 

— Sen... oʻsha bulutlar orasida eding. Rost, oʻsha sen eding.
Chimzorda yotib seni oʻylardim.

— Bahona! Bilaman, u boshqa boʻlgan. Yashiryapsiz...

Bahonami, yashiryaptimi Norboyev? Oʻsha qizning kimligini
oʻzi biladimi? Kim edi u?.. Ehtimol, bu oʻsha — osmon favqulodda koʻm-koʻk, tip-tiniq boʻlgan gʻaroyib oqshom xarsang
boshida yashindek bir koʻrinib koʻzdan qochgan qizdir...

O`smirlik kezlari edi. Olamda uni hech kim tushunmas, hatto oʻzi ham oʻzini tushunmasdi. Alomat-alomat orzularga
shoʻngʻirdi, xilvat-xilvat burchaklar qidirardi, yuragi toʻlqin
urib bir yoqlarni qoʻ“msardi. O`smirlik kezlari edi.

Bir kech u soyda suvdan chiqib, yagʻrinini iliq xarsangga
toblagancha xayol surib oʻtirgan edi, dafatan nigohi balandda
qatorlashib ketgan hovlilarga tushdi. So“qmoq boʻyidagi ulkan
xarsang ustida bir qiz turardi. Boshdan-oyoq oppoq kiyimda.
Ko`ʻylagi, qoʻlidagi harir durra shamolda hilpiraydi, yoyiq sochlari
ham, goʻyo hozir oʻzi ham uchib ketadigandek...

U boshini sarak-sarak silkitdi, koʻzini bir-ikki yumib ochdi
— qaradi. So“qmoq bo`yidagi ulkan xarsang ustida bir qiz turibdi. Boshdan-oyoq oppoq kiyimda...

Koʻz oldidan tevarak-atrof chekingandek boʻldi: terakzor,
balandda qatorlashib ketgan hovlilar, so`qmoq, xarsang... ko“mkoʻk, tip-tiniq osmon-u oydin bir chehra qoldi. Boshdan-oyoq
oppoq libosdagi qiz va ko“m-ko“k osmon. Koʻ“m-koʻ“k osmon va
boshdan-oyoq oppoq libosdagi qiz... Oydin ruxsor roʻparasiga
kelib qoldi. Jilmaydi. Gapirmaydi, faqat jilmayadi. Faqat jilmayadi, gapirmaydi...

Sinfida qizlar koʻp edi, maktabida qizlar koʻp edi, chiroylilari ham bisyor edi-yu, ammo bu qiz ularning hech biriga
oʻxshamasdi: faqat jilmayadi — gapirmaydi. Gapirmaydi — faqat
jilmayadi.

Nogohon u qanot qoqqandek sakrab xarsangdan tushdida, chopqillab gujum ostidagi darvoza ortiga bekindi. Koʻ“mkoʻk, tip-tiniq osmon qoldi... U darvozadan koʻz uzolmay,
sehrlangan kabi oʻtiraverdi. Bir yilga choʻ“zilgandek tuyuldi unga
oʻsha oqshom.

Ertasi u yana soyga tushdi, gujum ostidagi darvozaga qaradi,
indiniga yana tushdi, gujum ostidagi darvozaga qaradi: darvoza



Soy bo'yi, chimzor... 131

 

joyida, xarsang ham joyida, osmon koʻm-koʻk, tip-tiniq —
ammo qiz koʻrinmas edi. U goʻyo darvoza orqasiga bekinib olib,
uni kuzatib turgandek edi.

Nihoyat bir kuni u ikkilana-ikkilana soʻqmoq tomon chiqib bordi. So“qmoq etagidagi gilamdekkina maydonchada uchtoʻrt bolakay yongʻoq oʻynab yurardi. Tikroq biridan darvozani
koʻrsatib, kimning uyi ekanini soʻradi.

— Ularnikiga mehmon kelgan edi, — dedi peshanasi qashqa
bola, xuddi birov soʻragandek.

— Mehmon? Qanaqa mehmon?

— Shahardan, — deya aralashdi tikrogʻ`i. — Ne'mat
amakimning kattalari. Uzun qora mashinada kelishdi. Kattalari,
xotini, qizi, yana Shurik degan oʻgʻli. Mashinalari bilan huv
toqqa chiqib tomosha qilib kelishdi-da, keyin ketishdi.

— Shahardan, de?

— Shahardan, katta shahardan...

U shaharni, katta shaharlarni ham koʻrdi. Lekin oʻsha qizni,
unga oʻxshagan qizni uchratmadi. Goʻyo oʻsha, osmon favqulodda koʻm-koʻk, tip-tiniq bo“lgan oqshom shamol uni hech
kim koʻrmaydigan bir yoqlarga uchirib ketgan edi.

U soyga ketayotganida doim oʻsha qizni yana koʻradigandek
tuyulardi. Qiz hamon gujum ostidagi darvoza tirqishidan moʻralab
turgandek boʻlardi.

Soy boʻyidagi chimzorning yuragiga bezovta bir dard kabi
oʻrnashganiga ham, balki, oʻsha gʻaroyib oqshom xarsang boshida
yashindek bir koʻrinib koʻzdan qochgan shaharlik qiz sababchidir...

Oʻsmirligidagi bu voqea-ku Norboyevning kechagidek yodida. Biroq har eslaganida xotini o“smoqchilab soʻraguvchi oppoq bulutlar bagʻridan uchib kelgan anov qizchi?.. Ehtimol,
xuddi oʻsha holat unda haqiqatda hech qachon boʻlmagandir.
Ehtimol, bu tushdir yoki orzumand oʻsmirligida xayolida yaralgan mavhum manzaralar samarasidir. Lekin Norboyev biror
nimadan dilgir boʻlgan, siqilgan chogʻlarida bir martagina shunday baxtiyorlik, bearmonlik oʻzida kechgandek tuyuladi, koʻngli
shundan orom topadi. Bir kuni u xotinidan soʻradi:

— Senda ham shunaqa xotirot bormi?



132 Ertak bilan xayrlashuv

 

Xotini xayolparastlikda Norboyevdan qolishmas va bir qadar shoirtabiat edi. U birpas oʻylandi-da:

— Bilmadim, — dedi. — Qiziq... Bolalagimda ekanmi, hatto
goʻdakligimdamidi, buvim bilan qayoqqadir ketayotgan edik.
Hayron qolasan: quyosh yoʻgʻu, lekin hammayoq yop-yorug,
chorogʻon. Ikki tarafda baland-baland teraklar. Osmon zangorizangori, yulduzlar charaqlagan. Pastda, teraklar boshida qandaydir gilam... Ha-ha, teraklarning uchginasida!.. Uchar gilam
shu boʻlsa kerak, deb oʻylabman. Gilamda xuddi bir rasmdagidek
mashshoqlar, raqqosalar davra qurgan. Biri raqs tushyapti... Ertakdagiday antiqa manzara-ya, toʻgʻrimi? Lekin men nima
uchundir shularni oʻz koʻzim bilan aniq koʻrganga oʻxshayman...
— U andak indamay qoldi. Norboyev sehrlangan kabi
qimirlamay oʻtirardi. — Yoqimli bir kuy chalinardi. Tanish,
juda tanish kuy. Ammo shuncha eslayman deyman-u sira eslab
qololmayman, nimasidir tutqich bermaydi. Boʻlmasa shunday
qulogʻim ostida turadi-yu, ohangi tilimga kelmaydi-ya! Gʻalati.
Xotirami bu yo bolalikda koʻrgan tushimmi — hanuzgacha ajratolmayman.

— Boʻladi, boʻladi, — dedi nimadandir qanoat hosil qilgan Norboyev quvonib. — Lekin... bu qanday paytlarda esingga
tushadi?

Xotini erkalanib iljaydi.

— Ba'zan, xafa qilganingizda, keyin huv chimzoringizni
aytib berayotganingizda.

— Chimzor... — Norboyev hasrat bilan pichirladi. — Soy
boʻyidagi chimzor... Bu yil qishloqqa borsak, albatta oʻsha chimzorda yotib bir maza qilamiz. Eh, sen bilmaysan-da u yerni! —
U xotiniga yod boʻlib ketgan manzarani qaytadan aytib bera
boshladi. — Tasavvur qil: ikkalamiz choʻzilib yotibmiz, tepangda
osmon — baland, oppoq; yonginangda soy, buloq viqir-viqir
qaynaydi... Eh, sen ko“rmagansan-da, u yerning osmoni ham,
soyi ham, bulogʻi ham boshqacha... Ikkalamiz osmonga tikilib
yotibmiz. Tashvishlarni unutasan, xuddi hamma orzularingga
yetganday, armonlaring yoʻqday tuyuladi. Ishon, shunaqa boʻladi.
Bu yil albatta...

Xotini shu tobda xayolparast oʻsmirga aylanib qolgan erining gaplarini eshitarkan, avval ajablanar, soʻng undagi orzumandlik yuqib, ishona boshlaganini sezmas edi.



Soy bo'yi, chimzor... 133

 

Norboyev otpuskasini deyarli har yili qishloqda oʻtkazardi,
biroq har gal ham chimzorini ko“rolmay armonda qaytib kelardi. Bultur ham u ne-ne niyatlar bilan qishlogʻiga bordi. Yil davomidagi diqqatbozlikdan toliqqan ekanmi, yor-joʻralari ardogʻida
yayrab, necha kun oʻtganini ham payqamay qoldi. Bir-biriga
ulanib ketgan ziyofat-bazmlarga chalgʻib, oʻylab kelgan rejalarini
eslashga fursati boʻlmadi, soy boʻyidagi chimzor esa yodiga ham
tushmadi.

Bir oqshom, kunduzgi mehmondorchilikdan horib-charchab ayvonda choʻzilib yotarkan, xotini unga va'dasini eslatgan
edi, shaharda qilgan xayoli o`ziga erish tuyulib, ajablandi: “Kapkatta odam xotini bilan allaqanday chimzorda choʻzilib yotsa
kulgili-ku. Bu yoqda shuncha dabdabali mehmondorchiliklar...
Afandilik boʻladi, yoʻq. Keyin bitta-yarimta koʻrib qolsa nima
deydi? Bu fikr menda qayoqdan paydo boʻldi oʻzi?..” Xotinining yalinchoq bir qiyofada oʻtirganini koʻrib, yumshadi: “Ulguramiz, jonim, shu yerdamiz-ku hali. Erta bor, indin bor...”

Ertasi Norboyevning uzoqroq bir qarindoshi vafot qilib qoldi.
Fotihaga soyga yaqin oʻsha koʻchadan borishga toʻgʻri keldi. Marosimga ketayotgani uchunmi, Norboyev yalanglik yonidan
oʻtarkan, koʻngli battar buzildi, xotirida ajoyib bir manzara
boʻlib qolgan oʻsha — loʻlilar qoʻngan kechani esladi. Fotihadan qaytishda albatta soy tomonga oʻtishni oʻylab qo`ydi. Ammo
qaytishda soy boʻyiga tushish koʻngliga sigʻmay, bir lahza yalanglik
chetida xomush turib qoldi. Basharti u yerga hozir borsa, oʻylagani
chiqmaydigandek, natijada, bir muqaddas narsasidan butunlay ajralib qoladigandek boʻldi-yu niyatini keyinga surdi.

Ikki kundan keyin ishxonasidan shoshilinch telegramma keldi.
Unda muhim bir masalada ishtiroki zarur ekanini ta'kidlab,
tez yetib kelishi aytilgan edi.

— Tinchlikmikan? — deb soʻradi xotini.

— Tog`dan xushxabar bor shekilli, — dedi Norboyev ichichidan quvonib. — Balki boriboq ekspeditsiyaga joʻ'nashimga
toʻgʻri kelar. Yoki yangi loyihamizni tasdiqlashmoqchimikan?..

Xotini jimgina kulib qoʻydi.

— Siz asli shoir boʻlishingiz kerak edi, — deya soʻz qotdi u
anchadan keyin, — ta'sirchansiz juda. Yuragingiz tor. Haqiqat


134 Ertak bilan xayrlashuv

 

ni osmonda deb bilasiz ba'zan. Mana, shuncha kuyib-pishganlaringiz zoye ketmabdi-ku. Demak...

Norboyev xotinini gapirtirmadi: belidan quchib dast
koʻtardi.

— Geologning shoirdan nimasi kam, a? Yuragingiz tor,
deysanmi? Tor boʻlgani yaxshi. Ishni yuragi tor, doim kuyibpishadigan tajanglar oʻrinlatadi, bilsang.

— Oh-oh, maqtanishlarini!.. Qancha qiynaldingiz shu loyihani deb.

— Uzoq davom etgan muvaffaqiyatsizliklar g'alabaning juda
yaqinligidan darak beradi, degan ekan kimdir. Busiz kashfiyot,
hayot boʻladimi, jonim? Lekin, aytganingday, tinkamni quritgan edi oʻzi shu ish. Uchib borgim kelyapti hozir...

Ketishda soy koʻprigidan oʻtisharkan, Norboyevni favqulodda ayanchli bir hayajon qamradi. U otpuskasi koʻz ochibyumguncha yarimlaganini, biroq olis shahardan nechog£ʻli
qoʻmsab, oshiqib kelgan chimzoriga yana borolmay, yana uni
koʻrolmay, mana endi qaytayotganini oʻyladi-da, oʻrtanib ketdi. Soy boʻyidagi qadrdon xarsanglar, barra chimzor unga ta'na
bilan qarab qolayotgandek tuyuldi. Uzoqlasharkan, ularga boqqancha dilida qasd qildi. “Kelgusi yil albatta, albatta...”

Norboyev bugun ham uyiga tajang qaytdi.

Erining avzoyidagi tanish holatni payqab, xotini odatdagidan
ehtiyotkorroq muomalada boʻlishga tirishardi. Norboyev xontaxtadagi ustiga sochiq bosilgan choynakni asabiy nari surib
qoʻydi-da, choponini yelkasiga tashlab ayvonchaga chiqdi. Panjaraga suyanib, chiroqlari jilva qilayotgan shaharga boqdi. Lekin
hech nimani idrok etmadi — xayoli chimzorda, soy boʻyidagi
koʻ“kalamda edi.

Ayvonchada battar diltang boʻlgach, xonaga kirib divanga
yonboshladi, bari bir gʻashligi tarqamadi — choponi bilan
boshini burkab oldi. Shu tariqa u divanda anchagacha yotoqchilab yotdi. Bir mahal peshanasida xotinining yumshoq barmoqlari kezayotganini sezdi.

— Charchadingizmi?

— Ey-y, — xoʻrsindi Norboyev. — Shu yil bi-ir dam olmasak... Qishloqqa boramiz. Soy boʻyida chimzor bor... — U
nimadandir xavotirda xotiniga oʻtkir tikildi. — Ha?



Soy bo'yi, chimzor... 135

 

— Soy boʻyida chimzor bor... — deya unga hayron boqarkan
beozor takrorladi xotini. Bu gapni u shu qadar tabiiy samimiyat, soddadillik va ishonch bilan aytdiki, Norboyev beixtiyor
jilmaydi.

Soy boʻyida chimzor borligini Norboyev oʻzi biladi. Ammo
shu tobda xotinining bu gapiga juda-juda ishongisi keldi. Kayfiyati o“z-oʻzidan yorishib ketdi. Xotini sovib qolgan choyni
yangilash uchun oshxonaga chiqarkan, koʻzini yumdi. Koʻz oldida tanish manazara namoyon boʻldi... Ko“m-koʻk, tip-tiniq
osmon... Ulkan xarsang ustida turgan oppoq libosdagi qiz...
Bogʻkoʻ“cha kunduzidek oydin. Eshaklar tuyogʻidan koʻtarilayotgan chang oydinda kumush gʻubor misoli kezadi. Yalanglik... chodirlar... notanish allakimlar... bolakaylar baqiriqchaqirig£i...

U buvisining etagidan tutgancha tuproq koʻcha boʻylab
pildirab ketmoqda. Koʻchaning adogʻi koʻrinmaydi...




136 Ertak bilan xayrlashuv

 

ERTAK BILAN XAYRLASHUV

...Boloxona derazasi oldida karavotga tizzalab, iyagini uning
yaltiroq, muzdek qubbasiga tiragancha qoʻshni hovlidan koʻz
uzmaydi.

Uch kun avval u bir toʻp joʻralariga qoʻshilib ravoch tergani Archamozorga ketgan edi. Ravoch bahona, togʻ-toshni
aylanib, bugun peshinga yaqin qaytib keldi. Kelsa, qoʻshni hovlidan childirma tovushi eshitilyapti.

— Chiq, — dedi, yengi shimarigʻliq, borib-kelib xizmat
qilib yurgan onasi, — Rohat opangning toʻyi...

— E-e!.. — deya arazli qoʻl siltadi u.

— Chiq-ov, tentak, xafa boʻladi. Nima jin urdi sizlarni, ettirnoqday opa-uka edilaring-ku!

Xoʻmraydi — indamadi. Boloxonaga koʻtarilib, botiniy bir
qiziqish bilan qoʻshni hovlini kuzatishga tushdi. Toʻrt-besh
mo`ysafid-u toʻrt-besh tanish ayol aylanib yuribdi. Childirma
tovushi ichkaridan kelyapti. Bolaning koʻngli hazin bir orziqishga toʻldi. Xayolga choʻmib, oʻzicha mast boʻla boshladi u.

...Mana, hozir uydan otilib Rohat opa chiqadi. Yuzidagi
doka-paranjini uloqtiradi. Childirma birdan tinadi. Hovlidagi chol
va ayollar uy-uylariga gʻoyib boʻlishadi. Atrof jimjit. Tuyqus ayvon
tagidagi supada Rohat opaning allaqachonlar oʻlib ketgan buvisi paydo boʻlib qoladi: qabridan chiqib keldi shekilli... U
oyogʻini pastga osiltirib, ustunga suyangancha bemalol tasbeh
oʻgirib oʻtiribdi...

Rohat opa yugurib kelib uni mahkam bagʻriga bosadi,
koʻzlarida yosh: “Mendan xafa boʻldingmi-a, Komiljon? Hammasi yolgʻon edi! Endi hech qachon unaqa boʻlmaydi. Kechir,
kechiraqol...”

Komil uni kechirolmaydi, chunki gapirolmaydi: shirin dardli
uyquda, boshi qizning bulutdek momiq xayoliy koʻksida — unga
ortiq hech narsa kerak emas...

...U qiz bolalar bilan doʻstlashishni noma'qul odat deb bilardi. Tengdoshlari barining doʻst tutingan qizlari bor edi. Ular
goh dars, goh tanaffus chogʻlari kimlar orqalidir sirdosh qiz


Ertak bilan xayrlashuv 137

 

lariga pinhona xat yoʻllashar, xilvat-xilvat burchaklarda shivirlashishar, boʻlak mahallari esa sirli imo-ishoralar yordamida allanimalarni “kelishib” olishar edi. Buni zimdan payqab yoki
oshkora koʻrib qolsa, Komil avval hayratlanar, soʻng gʻashi
kelar, jahli chiqar edi. Bachkana, yarashmaydigan bir qiliq
sanab, bundan or qilardi. Sezishicha, qizlar ham unga allanechuk kinoya aralash taajjubda qarardi. Bora-bora bu qarashlar
anchayin loqaydlikka aylandiki, Komil endi bunga ham toqat
qilolmas, oʻzini kamsitilganday his etar edi.

Darsdan keyin bolalar maktab maydonchasida qolib koptok
tepishadi, u toʻgʻri kutubxonaga — Rohat opaning yoniga yoʻl
oladi.

Kutubxonada boshlangan kitob bahsi oqshom chogʻlari uyda
davom etadi.

Komilning boshqalar kabi darichadan engashib, shoshilmay oʻtishga toqati yoʻq: jiyda tagida tandirga taqalgan kemtik
devordan lip oshadi-qoʻyadi. Rohat opa koʻylagi etagini oʻgʻil
bolalardek lipasiga qistirib hovli supirayotgan yoki pastak somonxona ustida yiroqlarga tikilib negadir xomush xayol surayotgan
boʻladi. Tili zahar, oʻzi shirin jikkakkina buvisi esa ayvon chetida
ustunga suyanib, oyogʻini osiltirgancha tasbeh aylantirib oʻtiradi.
Bolaga koʻzi tushgach, yuzi battar bujmayib, zaif koʻzlari yiriklashadi.

— Hi, mahmadana, yana keldingmi? — deydi yoshiga nomunosib jangari ovozda. — Oʻzi mushtdakkina-yu, ichi gapga
toʻlgan-a, yopiray!.. Rohatoy, qara bu yoqqa, qayliqchang keldi.

— Uyga oʻtarkansiz, moma, — deydi Komil. — Enam aytib
yubordilar.

— Ha-a, mundoq degin. Nima, mehmon-pehmon keldimi? — deya yuzidan ajin qochib, kampir muloyimlashadi: —
Momang boʻlsa edi. Koʻpdan bi-ir hasratlashay deyman...

U Komil gilosdan yoʻnib bergan qiyshiq hassaga tayanib
oʻrnidan qo`zgʻaladi. Burilib sinovchan soʻraydi:

— Tagʻin kechagiday aldagan boʻlma-ya!.. Rohatoydan kitob opboʻpsan keyin! Otangga aytib, teringga somon tiqtiraman...

Rohat opa supa labiga kelib, jilmayib koʻz qisadi:

— Qala-ay? Olamda nima gaplar? Yana qaysi shoʻrlik qahramon baxtsiz boʻlib qoldi?



138 Ertak bilan xayrlashuv

 

— E-e, shu... — deya chaynaladi Komil.

— Birpasda baxtiyor qilib qoʻyamiz-da!

U toʻqiyotgan roʻ“molchasini olib supa chetiga o`rnashadi,
Komil — toʻntarilgan paqirga.

Shom kiradi, ishkomdagi barglar bir tusga bo`yaladi; qoʻshni
Tursun kalning tezpishar giloslari boshida tungi chug`“urchiqlar
gurungi qiziydi; oldin yulduzlar miltillaydi, soʻngra shoshmasdan oy koʻtariladi. Barglar endi tusini oʻzgartirib, nur emgancha sokin mudray boshlaydi... Qaysidir bechora qahramon baxtsiz boʻladi, qaysisidir baxtiyor. Hammasi Rohat opa ikkisining
qoʻlida, shularga bogʻliq. Faqat kampirning qachon qaytishigina
emas...

Tosh toʻkilgan yoʻlakda egri hassaning toʻq-toʻqi eshitiladiyu, qizgʻin tortishuv avjida shartta uziladi.

— Gapxaltalaring haliyam boʻshamadimi, o“ xudo! — deydi kampir yaqinlashib. Komilga yuzlanib dagʻdagʻa qiladi: —
Hah shayton! Aldagan ekan bu yana. Otangga aytib keldim,
koʻrasan hali. Boʻldi endi, joʻna!

— Hozir, momajon, hozir...

— Yoʻq-yoʻq, joʻna! Ertaga ham qolsin, axir! — Kampir
hassasi bilan nuqiy-nuqiy Komilni haydagan boʻladi. — Muncha bir-birini topgan-ey bular! Rohatoy, qayliqchangni oʻzing
quvlamasang, ketmaydiganga oʻxshaydi bugun. Sendan koʻngil
uzolmayapti shekilli-da...

Rohat opa shoʻxchan koʻz qisib, oʻrin solgani ichkari kirib
ketadi. Komil tajang holda uyga qaytadi. Afsus, qancha-qancha
qahramonlar taqdiri hal etilmay qoldi...

...— Har kimning oʻzicha ertaklari boʻlarkan... — dedi bir
kuni Rohat opa xayolchan. — Lekin shulardan birinchisi hamisha
shirin, unutilmas...

— Rohat opa, meniyam ertagim bormi? — deb soʻradi bola
qiziquvchanlik bilan.

— Bor, — deya javob qildi Rohat opa jilmayib, — katta
boʻlsang bilasan... Senga bir ertak aytib beraymi? — dedi u
orziqtiruvchi sukutdan soʻng. — Eshit, qiziq...

Bola anqayib uning mayin tukli lablariga, yoshovsirab turgan koʻzlariga tikildi.



Ertak bilan xayrlashuv 139

 

— Bir bor ekan, bir yoʻq ekan... — deb boshladi Rohat ора
ertagini.

Komil oʻqigan ertaklarning bari shunday boshlanar, keyin
“bir chol-u kampir boʻlardi”. Rohat opanikida esa “bir kampir
va uning nevarasi boʻladi”. Bola xayolan kampirni Rohat opaning buvisiga, qizni uning oʻziga oʻxshatdi.

— Kunlardan bir kun yaqin qarindoshlarining biridan qizga sovchi kepti, — deya davom etdi Rohat opa. — Qiz uni durustroq koʻrmagan, yaxshi tanimas ekan. Buvisi “Agar shunga
tegmasang, goʻrimda tik turaman”, deb shart qoʻyibdi. Buvim
goʻrida tik turmasin deb qiz noiloj rozi boʻlibdi. Uning senga
oʻxshagan yolgʻiz sirdosh ukasi bor ekan. Qiz uni juda yaxshi
koʻrar, koʻnglidagi hamma gapini, oʻzi haqida toʻqigan ertaklarini ham unga aytib berar, lekin u hali yosh, koʻp narsani
tushunmas ekan...

— Tushunaman, tushunaman, — deb yuborganini sezmay
qoladi Komil.

Rohat opaning yonoqlariga bir zum qirmiz rang yuguradi,
ammo u piqirlab:

— Voy, bu ertak-ku! — deydi. Soʻng bolaga uzoq tikilib
qoladi. — Shaytoncha! Bundan gap yashirib boʻlarkanmi...

Koʻchada bolalarning shovqini tingan. Chugʻurchiqlar gurungi avjida, lekin hali yulduzlar koʻrinmaydi. Komil, har
galgidek, kemtikdan oshiboq, “Rohat opa-a!” deb chaqirdi.
Biroq, ayvonga yetar joyida taqqa toʻxtab qoldi. Kampir, odatdagidek, ustunga suyangan koʻyi tasbeh oʻgirardi, yuzida allaqanday tashvish. Hovlida esa, odatdagidan tashqari, uch-toʻrt
ayol katta bir ishga qoʻl urmoqchidek yeng shimarib u yoqdanbu yoqqa oʻtib turar, ammo qilayotgan ishlarining tayinini bilib
boʻlmas edi.

Bolani koʻrib ular, yenglari shimarigʻliq, joylarida toʻxtab
qolishdi. Kampir boshini koʻtardi, o“qraydi, yomon oʻqraydi.
Komil oʻzi bilmagan holda qandaydir nobop ish qilib qoʻyganini
sezdi. Sezdi-yu, shuni oqlamoqchi boʻlibmi, beixtiyor:

— Rohat opam... Rohat opam qanikay? — deya entikib
soʻradi.

Dastyor ayollar bir-birlariga qarab olishdi, ajabsingandek
kulimsirashdi. Soʻng ulardan biri — aftidan, Rohat opalarning



140 Ertak bilan xayrlashuv

 

qarindoshi, Komil ilgari ham bu yerda koʻp koʻrgan yoshroq
juvon — koʻrsatgich barmog£i bilan “jim” ishorasini qilib, ildam yaqin keldi, oppoq, semiz qoʻlini uning kiftiga qoʻydi-da,
engashgancha uy tomonni koʻrsatib shivirladi:

— Rohat opangizning qayligʻi kelgan...

Bola uning mamnun yuziga, jonsarak ayollarga, tajang-tashvishli kampirga, supadagi ohorli koʻrpa-yostiqlarga, o`choqda
gurillab yonayotgan olovga va nihoyat noma'lum sababga koʻra
eshigi berk uyga bir-bir qarab, nimaningdir ma'nisiga yetgandek boʻldi.

Juvon baxmal nimchasi yonini kavlab, toʻrt-besh dona
popukqand chiqardi, uni bolaga tutqazarkan:

— Mang, aylanay, Rohatoy opangizning to`yidan, sochqi, — dedi. — Boring endi, oʻynang. Kech boʻldi, enangiz ham
qarab oʻtirgandir. Ha, opasi boʻyidan...

Kecha tatil mahali onasi otasiga aytgan gaplar Komilning
esiga tushdi: “Rohatoyniyam qayliqqa berdilar. Xolavachchasigami, ammavachchasigami. Kampir qurgʻur qildi bu ishni.
O`zining koʻngli yoʻq shekilli, yig'lagani yig`lagan. Endi nima
deyayotganmish deng kampirsho: “Kuyov boʻlsa, kelib shu
yerga qoʻshilsin. Men oʻlsam, keyin oʻzi biladi: ketadimi, qoladimi. Qolsa, mana uy, mana joy, hovli-tomorqa. Shartim —
oʻlgunimcha Rohatoy yonimdan jilmaydi!” Ertaga oqshom nikohlab, shu yerda qoʻshib qoʻysalar kerak...”

Komil shalvirabgina iziga qaytarkan, orqasiga qaradi: Rohat
opa koʻrinmaydi, derazalar qop-qorong£i...

Shundan keyin u Rohat opalarnikiga kamroq oʻta boshladi.
Biror bahonada oʻtib qolsa ham, oldingidek erkin shovqin sololmasdi: Rohat opa koʻrsatgich barmogʻini labiga bosib tanbeh
ohangida “jim” deydi, soʻng uy tomonga bir qarab oladi:

— Mehmon!..

Komil goho bilib-bilmay u yerga ham kirib qoladi. Kirsa,
taxmon tagidagi chorburchak-naqshin sandiqqa suyanib, qalin
koʻrpachaga oyoqlarini uzatgan koʻyi bir yigit tamaki tutatib
oʻtirgan boʻladi. Egnida harbiy libos, boshida Rohat opaning
qoʻli bilan tikilgan guldor dumaloq doʻppi. Oldidagi xontaxtada
xumchoynak, piyola. Narirogʻida — kuldon oʻrnida cheti uchgan likobcha.



Ertak bilan xayrlashuv 141

 

U bolani koʻrib, labida papirosi, chap koʻzini tutundan
qisgancha:

— E-e, keling, keling, jiyan, — deya oʻrnida qoʻzgʻalib
qoʻyarkan, qoʻshqoʻllab tortib uni yakandozga oʻtqazadi: —
Qani, qani, jiyan, bu yoqdan...

Chehrasida bir zumgina begona tabassum yoyilgandek boʻladi.
Soʻng, shu oʻtirganicha miq etmay tamakisini tortaveradi, tortaveradi, aftidan, Komilning bor-yoʻgʻini ham unutib yuboradi. Rohat opa kirgandagina qovog£i sal ochilib, uning harakatlarini harislik bilan kuzata boshlaydi. U yakkam-dukkam savoljavobga ham aralashmaydi, ahyon-ahyonda tizzalariga shapatilab, Rohat opa uzatgan piyolaga “yoʻq, boʻldi” debgina toʻngʻillab
qoʻyadi.

Rohat opa esa turli yumushlarga ivirsib, bolaning maydachuyda savollariga goh istar-istamas xayolchan javob qilsa, goho
besabab indamay qoʻ`yaqoladi.

Koʻchada bolalarning qiy-chuvi tinmasdan kampir hassasini doʻqillatib, “Yugur, enang chaqiryapti”, deya ming£irlaydi.

Komil qachon u yerga borsa — “mehmon”. Mehmon har
kuni keladimi, deb ajablanardi u. Keyin-keyin koʻnikdi, “mehmon” ham oʻrgandi shekilli, unga parvo qilmay qoʻydi. Ammo
asta-asta oradagi munosabat sovuqlasha bordi. Bir gal u “Opangizning ishi bor”, dedi, ikkinchisida “Jiyan, sizning gapingiz
tamom boʻlmas ekan-da”, deb jerkib berdi. Oxiri “Qoʻyasizmiyoʻqmi?” deydigan ham boʻldi.

Soʻnggi gal... Kampir hali qoʻshninikidan qaytmagan edi.
Fursatdan foydalanib Komil kemtikdan oshdi. Eshikni tortsa —
ochilmadi. Derazada chiroq koʻrinmas, pardasi tushirilgan edi.
Nega bunday qildi — oʻziyam bilolmay qoldi — beixtiyor eshikni
qoqdi. Zum oʻtmay eshik zarda bilan ochildi. Ostonada papirosini
labiga asabiy qisgan, koʻzlari pirpirab maykachan “mehmon”
paydo boʻldi.

— Ha! Nima qilib turibsan bu yerda soʻrrayib? Yana Rohatmi? Rohat yoʻq! He... — U yuzini bujmaytirib papirosini bir
tortdi-da, qars etkazib eshikni yopib oldi. Ichkaridan toʻngʻillagani eshitildi: — E, anavi tirrancha! Yoʻq, dedim. Rosa
jonga tegdi...



142 Ertak bilan xayrlashuv

 

Komil kimgadir jahl qilgan kabi, orqasiga qaray-qaray qaytarkan, tagʻin kimdandir najot kutar, qandaydir moʻ'jiza roʻy
berishidan umidvor edi.

Uyda chiroq yondi, deraza yorishdi, pardasi bir yonga surildi... Rohat opa... Taniyolmay qoldi Komil: allanechuk sovuq,
kinoyali... Tut barglari orasidan negadir unga bir lahza tikilib
turdi.

Oʻsha kuni Komil sevimli kemtigidan soʻnggi bora oshdi. U
boshqalardek engashib, shoshilmay darichadan oʻtishga toqat
qilolmas, shu kemtikdan lip oshardi-qoʻyardi...

Ertasidan boshlab u kutubxonaga qatnamay qo`ydi, kitobga
ham qiziqishi soʻndi. Darsdan keyin maktab maydonchasida toʻp
tepa boshladi.

Qiz bolalardan sirdoshlar orttirdi; pinhona xat uzatadigan,
ular bilan xilvat-xilvat burchaklarda uchrashadigan, shivirlashadigan boʻldi. Sirli imo-ishoralarning ham ma'nosini bilib
oldi. Qizlarning ham Komilga munosabati oʻzgardi...

Bu orada Rohat opaning buvisi qazo qildi. Endi bu yerda
qolish-ketish, kampirning vasiyatiga koʻra, kuyovning ixtiyorida edi. Kuyov hovlini sotib, choʻlga otlangan, irimiga boʻlsin,
Rohatoyni hovlidan childirma bilan olib chiqish taraddudida
emish.

... Komilning xayoli boʻlindi — childirma tovushi balandroq
yangramoqda edi.

Hovlida birdan jonlanish yuz beradi. Qayerdandir egarjabdugʻi baxmal, peshonasi bulut parchasidek oppoq qashqa ot
paydo boʻlib qoladi. Childirma sadolari ostida uydan kelinni olib
chiqadilar. Uning ikki yonida ikki chapdast, yengi shimarig`liq
kayvoni ayol, qolganlari ortidan ergashgan.

Kelinning boshida uzun paranji, yuzida doka — kimligini
bilib bo`lmaydi. Novcha bir kampir uning ustidan bir changal
chaqa-tanga sochadi. Jarang-jurung. Gird-atrofdagi ayollar qiychuv bilan oʻzlarini oyoq ostiga urishadi...

Qandaydir bilarmon qashqani kelin tomon oʻngaradi.
Boshidagi doʻppisi-yu egnidagi chopon-belbogʻigacha tanish,
yuzi ham tanish, oʻzi ham tanish kuyov kelinni belidan quchib
dast koʻtargancha otga mindiradi. Kelinning oldiga yosh bir bolakayni oʻtqazib, jilovni shuning qoʻliga tutqazishadi. Tagʻin



Ertak bilan xayrlashuv 143

 

qaysidir bilarmon rahrovga — otning yoʻliga oʻt yoqadi. Turganlar duoga qoʻl ochishadi.

Qashqa tantana bilan yoʻlga tushadi: kimdir gʻolib...

Torkoʻcha boshiga yetganda bir toʻp bola chugʻurlashib otning yoʻliga arqon tutadi. Uzoq tortishuvdan soʻng haqlarini
undirib, yoʻlni ochishadi. Ot yana yoʻlga tushadi: tagʻin kimdir
gʻolib, kimdir...

Childirma tovushlari uzoqlashgach, qandaydir fojiani his
etgandek, Komil dafatan oʻziga keldi. Fojianing esa katta-kichigi
yoʻq...

...Haligina gavjum, haligina toʻy boʻlib oʻtgan hovli suv
quygandek jimjit. Goʻyo toʻy u yoqda tursin, koʻpdan buyon bu
yerga odam ham kirmagan...

Bir lahza hovliga hayron tikilgan bolaning yuragi allatovur
ogʻriqdan suv ochib ketdi: u oʻzini xuddi tushida uchganday
sezdi, beixtiyor koʻziga yosh qalqdi.

Komil qadrdon kemtigidan na u yoqqa, na bu yoqqa osha
olmay, oyogʻini osiltirib dilgir oʻtirardi. Shu oʻtirishda u bundan buyon — boya koʻchada arqon tutgan, endi esa yuraklarni
orziqtirgancha begʻam, betashvish shovqin koʻtarib toʻp tepayotgan tengqurlari safiga qaytib qoʻshilolmasligiga nechundir
qattiq ishonardi. Bularning bari goʻyo olis bir ertakka aylangan
edi...




144 Ertak bilan xayrlashuv

 

XOTIRA

Tushida

...Uylari boshqa joyda emish. Qachonlardir boʻlganmi, bu
hovli ham unga elas-elas tanish. Orqa tarafi toqqa tutash o`rmon.
Gujum tagidagi shohsupadan qaralsa, yaxlit bogʻni eslatuvchi
loppi daraxtlar-u do“mpaygan sargʻish g“aramlar aro past-baland qishloq uylari, yemirilgan chetan osha somon yanchiladigan taqir maydoncha — xirmonjoy, keyin tollarga koʻmilgan
hovuzning oynadekkina chekkasi koʻrinadi.

Supada bir toʻda xotin-xalaj. Hayitdagidek yasanishgan:
qoʻllarida bilaguzuk, boʻ`yinlarida shaldir-shuldir zebigardon,
koʻzlarida surma. Hammasi qarindoshlari! Ular gujumning tubangi shoxiga ilingan sopol koʻ“zadan galma-gal chinni kosada
suv ichishyapti. Kimdir, ammasimi-xolasimi uni imlab chetga
chaqirdi. Tandir oldida shirin kulimsirab:

— То"Уаг muborak! — dedi. — Suyunchini choʻz, suyunchini! Keyin aytaman...

U choʻ`ntagini kavlab angishvona chiqardi.

— Barmog£i teshilmasin, debsan-da, yoʻq-yoʻq, chanqovuz boʻlsin, chanqovuz! — Ammasimi-xolasimi uyalmay-netmay yosh boladek erkalik bilan yer tepa boshladi.

Chap choʻntagini kavlab chanqovuz oldi.

Supadagi xotinlar guv etib unga yopirilishdi.

— Menga... menga... menga...

Kimdir, tag`in ammasimi-xolasimi sirli shipshidi:

— Yuguring. Hovuz boʻyida Oydin sizga qarab turibdi.

Yuguray desa, oyoqlari tepinar-u, joyidan jilmas emish.
Orqasidan xotin-xalaj shovqin-suron koʻtarib quvar-u, lekin
yetolmas emish.

Oydin...

Hushida

...Oydin! Oʻsha xayoldek yiroq xotiradagi qizcha. Koʻzlari
katta-katta, hayrat bilan boqar edi. Qudrat negadir uning
koʻzlarinigina eslaydi, qiyofasi yodidan koʻtarilgan. Eh-he, qachonlar edi...



Xotira 145

 

Kamol ikkalasi har kun darsdan keyin oʻrmonga borardi.
Gʻaffor tuyakashning yakpaxsa devoridan irgʻib oʻtgach, quyuq
daraxtzorga shoʻngʻishar, goho bir-birlarini quvib, bir zumda
keng sayhonlik biqinidan chiqqanlarini sezmay qolishar edi.

Toqqa tutash oʻrmon idorasi shu yerda joylashgan.

Sayhonlik boshida qator koʻrkam binolar oqarib turar, atrofida uzun-uzun oʻrisi daraxtlar boʻy choʻzgan edi. Qudrat bu
yerda oʻzini qishloqlarida emas, qulogʻi ogʻriganda otasi bilan
borgan shahardagidek his etardi.

Maydondan erta-yu kech bolalarning shovqin-suroni arimasdi. Oqshom, poda kelar payt birining ust-boshi tuproq, birining burni qonagan, birining boshi yorilgan, uyga qaytardi. Ayniqsa, maydon adogʻidagi terakdek oʻqqa oʻrnatilgan aylanma
argʻimchoqning talabgori koʻp edi. Kim baland uchariga bahs
oʻynashardi. Bahslashganlardan nechasi yiqilib, bu yerga yaqinlashmay qoʻygan, zada edi.

Garaj biqinida chala vayron “polutorka” mashinasi boʻlardi.
Gʻildiraklari olingan, kabinasi pachoq, chiroqlari “koʻr”, qolgan murvatlarini Gʻilay tashib ketgan.

Gʻilay — sariq tugmali, uzun qora shinel kiyib yurguvchi,
bolalar mo`ʻylovidan qo`rqadigan badjahl o`rmon qorovulining
oʻgʻli. Koʻzlari ikki yonga alanglab turadi: qayoqqa qarayotganini bilish mahol. Tashlandiq mashinaning xoʻjayini shu. Otasi
oʻrmonga, Gʻilay mashinaga qorovul.

U mashinaga hech kimni yoʻlatmas, “Mitka, Vitkaga aytaman”, deb poʻpisa qilar edi.

Mitka, Vitka oʻrmon xoʻjaligi direktorining oʻgʻillari edi.
Yuvosh bu aka-ukalar oʻrmondagi hech narsaga da'vogarlik
qilishmas, kun-uzzukun qoʻllarida cho“zma, daraxtzor ichida
chumchuq qidirishar edi. Gʻilay oʻshalardan chala-chulpa bilib
olgan ikki-uch ruscha soʻzini aytib kerilib yurardi.

Toʻsatdan Mitka, Vitkalar koʻrinmay qoldi-yu Gʻilayning
avji pasaydi: mashina chinakam ishqibozlarini topdi. Bolalar
Mitka, Vitkani soʻrashgan edi, “Nu, davno koʻchib ketgan
ular”, dedi Gʻilay xomush.

Mashinadan ayrilgach, u arg“imchoqqa xoʻjayinlik qila boshladi. Arg“imchoqda kim oʻzarga Qudrat hammadan peshqadam
edi. U bir kuni Gʻilay bilan bahs boylashib, har galgidan ba



146 Ertak bilan xayrlashuv

 

landroq uchdi: bir zum chinorning tepa shoxlari, daraxtlar uzra
soy, qishloq namoyon boʻldi. Shu payt qoʻli arqondan chiqib
ketdi-yu muvozanat saqlolmay, oʻrtadagi zarang doʻnglikka kelib
urildi. Peshonasi qonadi, tirsaklari shilindi. Qarasa, atrofida hamma: Gʻilay, uning sogʻ-u, lekin oʻlgudek bijildoq singlisi,
oʻrmonchining bir-biridan farqlab boʻlmaydigan uch qizchasi
va hatto Kamol ham masxaraomuz tirjayib turibdi. Alamidan
negadir unga yopishgisi keldi. Ammo bir chetda... rangpar,
koʻzlari katta-katta, yoqimtoy notanish qiz turganini koʻrdi.
Qiz kulmas, aksincha, boqishida achinishmi, hayratmi bor edi.
Qudrat tuyqus peshonasidagi qonni, jizillayotgan tirsaklari-yu
masxaraomuz tirjayishlarni unutib, joyidan sapchib qoʻzgʻaldida, yugura ketdi.

— Menga nima, oʻzingdan boʻldi-da, — dedi orqasidan
yetib kelgan Kamol. Qudrat indamadi, xayoli boshqa yoqda edi.

— Anovi qiz kim? — deb soʻradi.

— Qaysi? Ha-a... turganmi? Bilmadim, birinchi koʻrishim.

Ertasiga bilag“on G`ilaydan soʻrashdi.

— Da-a, umi? Yangi direktorning qizi, — dedi Gʻilay va
maqtanib qoʻydi: — Hamsoyamiz.

— Oti nima?

— Oti? Oti... aytmayman! — deya mugʻ“ombirona tirjaydi
Gʻilay.

— Aytmaysan? Nima, otangdi qizimi u?! Uraman — oʻlasan!

Koʻpchilik bolalar qatori Gʻilay ham Kamoldan hayiqardi.
Oxiri aytdi: oti Oydin ekan!

Qudrat arg“imchoqdan zada boʻlmadi: yana bahs boylashib,
avvalgidan balandroq ucha boshladi. O“rmonga oldingidan serqatnov boʻlib qoldi. Ba'zan darsdan ham qochib kelar, kechgacha shu yerda aylanib yurar edi.

Oydin goho kuni bilan koʻrinmas, oq binolarga qarayverib
Qudratning esi ketar edi.

Qiz dardchilroq, yozda ham mudom roʻmol oʻrar, issiq kiyinar edi. Qudrat uning yozilibroq oʻynaganini, quvnabroq kulganini eslolmaydi. Ahyon-ahyonda bir koʻrinsa, oʻyinga yolchitmay onasi chaqirib olardi.

Chinor tagida supaga oʻxshash tekis maydoncha bor edi.
Oydin shu yerda Gʻilayning sogʻ-u, lekin olgudek bijildoq sin


Хойға 147

 

glisi bilan qush misol hakkalab “mak-mak” oʻynardi. Ammo
Qudrat chinorga yaqinlasholmas, oq imoratlar tomon oʻtishga
ham jur'at qilolmas edi. U mashinaga kirib, oynasi siniq kabinadan Oydinni kuzatib oʻtirar, qiz qarab qolgudek boʻlsa, Gʻilay
sugʻurib ololmagan chambarakni u yon-bu yon aylantirib, oyoqlarini nimalargadir bosgancha “gʻing-gʻing”lashga tushar edi.
Keyin arg“imchoqqa oʻtar, qiz nigohini tuygan koʻyi yanada
balandroq uchishga, bolalarning olqishini olishga tirishar edi.

Qudrat qizning qarashlaridan nimaningdir belgisini izlar,
biroq, beozor, andak hayratli nigohlardan oʻzga narsani koʻrmas
edi. Oqibatda G`ilayga havas, hasad qilardi: u Oydin bilan
qoʻrqmasdan, bemalol gaplasha oladi — qoʻshnisi! Bu sharafga
erishish uchun Qudrat ba'zan gʻilay boʻlishga ham rozi edi...

Oʻrmonni qoʻmsab, Kamol ikkalasi yozda muddatidan ancha ilgari lagerdan qaytishdi. Keliboq shu yoqqa yugurishdi.

Kuz nishona berib, yerga shapaloqsimon chinor barglari
toʻshalgan, arg'imchoqlar jimib qolgan, o`rmon allanechuk
ruhsiz, zerikarli edi.

Yolgʻiz tentirab yurgan Gʻilayni topib, Oydinni soʻrashdi.

— Nu, davno koʻchib ketishgan, — dedi Gʻilay loqaydgina:
chamasi, u endi nimaga xoʻjayinlik qilishni bilmay siqilgan edi.

Qudrat oʻrmonga qaytib bormadi. Oydin asta-asta xayolidan
koʻtarildi. Qaysi bir yili Kamol uni qoʻshni rayonda koʻrgan
ekan. Gaplashibdi. Rostmi-yolg“onmi, “Seni soʻradi”, deydi.
Ammo Qudrat muqaddas bir nimani buzib qoʻyadigandek,
borishdan qoʻrqdi.

Keyinroq ulgʻ“aygach, u koʻp chiroyli koʻzlarni uchratdi.
Lekin oʻsha koʻzlar oldida bulari... Yiroq xotiradagi, beozor,
hayrat bilan boquvchi katta-katta koʻzlar! Ularni uzoqdan boʻlsin
bir koʻrish Qudratning armoni edi...

Tushida

...” Hovuz boʻyida Oydin sizga qarab turibdi”.

Oydin!

Oyoqlari oʻz-oʻzidan harakatlandi, u jon-jahdi bilan yugura
ketdi — xotin-xalaj suron koʻtargancha ortda qoldi. Darvozaxonadan chiqib, muyulishdan burildi-yu burni tagida masxaraomuz tirjayib turgan basharani koʻrdi: Gʻilay! Hali ham bola



148 Ertak bilan xayrlashuv

 

emish. Bir koʻrganida otasi kabi moʻylov qoʻyib, o`'rmonchining
samanini minib yurgan barzangi yigit edi...

— Nu da-a! — dedi Gʻilay va qoʻqqisdan uning yuziga panja
tortib yubordi...

— Oydin, Oydin!..

Hushida

...Choʻchib uygʻonib ketdi. Koʻzini ochdi. Ter bosgan, yostiq jiqqa hoʻl. Chalqancha yotibdi: tushida alahsirayotgan ekanda.

Toʻshakka tirsaklab yagʻrinini koʻtardi. Karaxt, garangsib
derazaga boqdi: olis-olisda kichrayib o`rmon koʻrindi... Ana, toqqa
oʻrlagan koʻm-koʻk archalar, ularning tumshuqsimon uchlari...
Soʻng bu manzara hayrat toʻla bir nigoh bilan almashindi...

Derazadan tong boʻzarib kelar, qoʻshni hovlidan uzuq-yuluq uyquli tovushlar eshitilar edi.

Ко"траш avaylab oldinga surdi. Turib tizzalarini quchdi. Tushdagi kechinmalarining shirinligini, armoni endi ushalay deganda uygʻonib ketganini oʻyladi, dardli xoʻrsindi. Nazarida hushyorlik ma'nosiz, zerikarli tuyulib ketdi: “Hayot bu qadar joʻn,
maroqsiz”, deb fikr qildi o`zicha. Xayolida yana oʻsha, unutilib
ketgan xotiralari jonlandi: “G`alati, nega tushimga kirdi ekan?
Eslamaganimga koʻp boʻldi, ko“-oʻp. Tush — tush...”

Yoniga qaradi, gʻira-shirada beozor nafas olayotgan kimsa
xotini ekanini idrok etib, dafatan hayron boʻldi: uylangan,
xotini bor... Nimanidir qidirgandek unga qiziqsinib tikildi. Topolmadi: gʻira-shira qorongʻi. Xotini... Ana u, chalqancha yotib bir
tekis nafas olyapti. Darvoqe, chalqancha yotsa, alahsiraydi, deyishadi. Ehtimol hozir xotini ham tush koʻrayotgandir? Balki u
ham tushidi...

Muzdek bir nimadan titrab ketdi. Qoʻrqish va rashkka oʻxshash
bir his dilini larzaga soldi.

— Guli, Guli!.. — deb jonholatda xotinini turtdi.

Xotini qimirladi, “Imm”, deya erinibgina koʻzini ochdi,
ogʻrinib unga boqdi:

— Ha-a?

— Tush koʻrdingmi, tush? — deya hovliqib soʻradi u.

— Tush? Qanaqa tush?! Shungami?.. E, boring-e! — Xotini
ijirg'anib teskari oʻgirildi-da, koʻrpani boshiga tortib, g“ujanak



Хойға 149

boʻlib oldi. Bir ozdan keyin boshini burib soʻradi: — Nima qilib
oʻtiribsiz? Yoting. Kechagi tashvish oʻzi...

Kecha xotinining bir to“da dugonasi kelgan edi. Antiqa latifalar aytib ularni rosa kuldirdi. Keyin negadir qishlogʻi, bolaligi
haqida gapirgisi keldi-yu, gapirmadi.

Mehmonlar orasida Mastura degani koʻp shoʻx ekan...

U yana bir zamon shu taxlit qotib oʻtirdi. Soʻng beixtiyor
koʻngli yorishib ketdi. Boshini orqaga tashlab shirin esnadi. Oʻringa
choʻzildi-da, xotinining kiftidan quchdi...




150 Ertak bilan xayrlashuv

 

OSTONA

“Kambagal” bobom, erka bolaligim va targ“il mushuk
ta'rifida bir hikoya

...Pisht, koʻzlari sovuq oʻt sochadigan targʻil mushuk!

Uyqudan koʻz ochib, ostonaga yaqin, ayvon kunjida turgan
ikkita qovunni koʻrdim-u tomogʻim qoq boʻlib ketdi — kechagi
“savil” ichimdan oʻt purkardi. Bosh tomonimda, yargʻoq poʻstakda chopon qavib oʻtirgan onamga qaradim: “Bobommi?”

— Bobong, — dedi onam. — Seni koʻrgani kelgan ekan.
Uygʻotgani qoʻymadi. “Hali shu yerda ekan-ku, kelarman yana.
Karimning ozroq hashari bor edi, oʻzim boshida turmasam,
devor qolib loyni yuziga chaplaydi”, deb ketdi inqillay-sinqillay. Shoʻrlik otam! Senlarning ustingda oʻlib boʻladi, oyogʻini
arang sudrab bir zamin joydan nevara koʻrgani keladi. Senlar
boʻlsang...

Bizlar boʻlsak, boshimiz osmonga yetgan, tugʻilgan
qishlogʻimizni yilda bir martagina qoʻmsab qolamiz. Keliboq
bazm-u ziyofatlarga shoʻngʻiymiz, ertasi ijirg“anish bilan eslanadigan, ayvon kunjidagi, o`sha — bobomiz qoʻyib ketgan qovunni koʻrganda yutoqtiruvchi ulfatbozliklardan bo`shamaymiz.
Bobomiz, saksondan oshgan, “oyogʻini arang sudrab bosadigan” bobomiz uzoqda yashaydi-da, juda uzoqda — borish qiyin.
Innaykeyin, uning shokoladi yo“q — mushugi bor, biz yomon
koʻradigan, qoʻrqadigan mushugi...

— “Musofirchilikdagi nevaraginam”, deb besh vaqt namoz
ustida duoi joningni qilganimiz qilgan — kelganda “Shamday
lipillab qolgan bir bobom bor edi”, deb yoʻqlab borishni bilmaysan. Uyimizda shakalatimiz yoʻq-da, biz kambagʻal-da?
“Hammasini Shakalat bibim oʻzi bilan olib ketgan”, deb
oʻylaysan-da? Hay, ishqilib musofir yurtlarda sogʻ-omon, boshing toshdan boʻlib yurgin ulim. Bizning qoʻlimizdan keladigani
shu — duo. Dard-u dogʻlaringni koʻrmay ketsam kifoya. Hozir
ham mushukdan qoʻrqasanmi, a? Endi mushuk yoʻq, “Erka
nevaramning gʻashiga tekkan bexosiyat maxluq”, deb allaqachon uydan quvganman...



Ostona 151

 

Boya onam meni uyg“otganida bobom ana shunday degan
boʻlardi. Yoʻq, avval rahrovdan “Hoʻ`-oʻ, kambagʻal bir bobo
keldi, kim bo-or?”, deb ovoz bergan, “Ebi, otajon!”, deya
peshvoz chiqqan onam jelagi etagiga solib orqalab kelgan qovunlarni olgach, men bilan quchoqlashib, namlangan mijjalarini
yengiga artarkan, shunday degan boʻlardi. Albatta. Doim. Onam
meni uygʻ“otmabdi — bobomning koʻzi qiymabdi...

Bibim, men yaxshi koʻrgan, meni yaxshi koʻrgan, “Oʻlmasa
katta odam boʻladi shu nevaram”, deb orzu qilgan, shokolad
beraverib “Shakalat bibi”ga aylangan, bolaligimning yorugʻ
xotiroti — bibimning vafotidan bu yogʻiga bobom ostonasini
koʻrganim yoʻq. Bibim oʻn besh yilcha muqaddam toʻsatdan
qazo qilgan edi. Uning oʻlimidan keyin bir necha muddat bobomning uyida turdik — “Enamning tuprogʻi sovimay ketmayman”, dedi onam. Bir oqshom bobom yangi mahsisini kiyib
qaygadir otlaganda, u: “Ana, bobong “qalliq oʻyin”ga joʻnadi”,
deb qoʻydi. Bu gap hazil ekanmi, rost ekanmi, uch-toʻrt oy
oʻtib, bobomning uyida manqalanib gapiradigan bir kampir
paydo boʻldi. “Endi men senga bibi boʻlaman, oʻlayjon”, dedi
u bir borganimda. “Bibim emassiz, manqasiz!”, degancha
qoʻlidan yulqinib qochib ketdim. Boshda bir-ikki vaqt bobomni
qargʻab yurgan onam keyin-keyin: “Nima qilsin shoʻrlik, qariganda issiq-sovugʻiga kim qaraydi? Xolang yo men Кипда-Кипда
borib turolmasak. Buning ustiga sagʻirlari hali goʻdak. Qarilikning ermagi buyam”, deb koʻnikdi.

Manqa kampir bilan barobar bu xonadonda koʻzlari sovuq
oʻt sochadigan targʻil bir mushuk ham paydo boʻldi. Mushuk,
jirkanch panjalari bilan bobom xonadonidagi serzavq, begʻubor
kunlarimga chang solgan targʻil mushuk! Hozir ham sendan
jirkanaman, hazar qilaman... Oʻtirganda ham, turganda ham
egasi uni qoʻlidan qoʻymasdi. Yovuz, yuvuqsiz mo`ylovlarini
hafsala bilan qaychilab oʻtirishni aytmaysizmi! “Bibing mushugining koʻziga surma ham surarmish”, derdi onam kulib. Bobomnikiga borsam, koʻrpachaga chiqmasdim — mushuk yotgan, och qolsam qolardimki, ovqatga qaramasdim — idishtovoqqa oʻshaning nafasi tekkan. Meni koʻrdi deguncha Karim
(togʻam) uni koʻtarib chopardi. Yonma-yon oʻtirganimizda ham
bexosdan “Miyo-yov!”, deb yuborardi. Choʻchib qochsam,



152 Ertak bilan xayrlashuv

 

bobom orqamdan “Bordi-bordi, qoch!”, deb xaxolab kular,
bu kulgi menga xunuk, masxaraomuzdek tuyular edi. Bobomdan koʻnglim sovidi; Karimni ham yoqtirmay qoldim —
koʻrsam, mushuk esimga tushardi. Bulardan qutulishning birdan-bir yoʻli bobomnikiga bormaslik edi — bormay qoʻydim.
Keyinchalik bunga targʻil mushuk bahona boshqa sabablar ham
qoʻshildi — bormadim. Oʻn besh yilcha boʻldi — bormayman.

Mushuk, koʻzlari sovuq oʻt sochadigan targʻil mushuk!..

Shu yil saraton boshlarida bir yakshanba kuni eshigimning
qoʻngʻirogʻi jur'atsizgina jiringladi. Borib ochdim: boʻyga tortib
oʻsgan novcha-novcha ikki yigit; gunoh qilib qoʻyib endi qochmoqchidek jonsarak boʻlib turishibdi. Biri koʻzimga issiqroq
koʻrindi, lekin taniyolmadim. Koʻnglimda unutilgan qadrdon
bir nima gʻimirladi. Shoshib qoldim. “Ostonada koʻrishmaylik”,
dedim. Ichkari kirishdi. Koʻzimga issiqroq koʻringani otimni aytib quyuq soʻrashdi. Chopqillab chiqqan qizchamning qoʻliga
bitta besh soʻmlik tutqazganida oʻngʻaysizlanganimni koʻrib:
“Rasmi shu, boʻla. Koʻrmana. Shaharda yuraverib esingizdan
chiqibdi-da. Poyezddan tushib toʻppa-toʻgʻri kelishimiz. Magazinlar abet ekan, qoʻlimiz quruq — xafa boʻlmaysiz”, deya iljaydi. Xotinim bilan yerga qaragancha, bir bolamizni oʻnta qilib,
“bola-chaqalar”, deb soʻrashishdi.

“Boʻla?! Boʻlam?..” (Bizning yurtlarda amakivachcha, xolavachcha-yu uzoqroq qarindoshlarning bolalarini ham shunday
— “boʻla”, deyishadi.) Bolamning otini ayvonchaga chiqib
stol atrofiga oʻrtirganimizdan keyingina, sherigi: “Toshkent issiq ekan-a, Chori?”, deganda bildim. Lekin qay jihatdan, qanaqa
boʻlam ekanini bilolmay boshim qotdi, sir boy bermay men
ham “boʻla”lab turdim. Yoʻq, haytovur, oʻzi eslatdi: “Hoʻoʻv, Shoʻrsoyning boʻyida Nabi akam bilan yongʻoq oʻynaganlaringiz esingizdami, boʻla? Bir safar yutqazganingizda yigʻlab
soʻkkan edingiz...” “Obbo, bu boʻla degani xiyla betakalluf chiqib qoldi-ku? — dedim ichimda. — Boʻla boʻlgandan keyin nima
qilsin? Yong“oq oʻyinda yutqazib yig“laganimgacha yodida ekan,
chindan ham boʻ`lam shekilli”.

Nabi... Gʻira-shira esladim: burni bir qarich keladigan, suyagi
buzuqroq bola. Lekin qaysi jamoatdan qarindoshligimizni eslashim qiyin boʻldi — axir, qachongi gap bu!



Ояопа 153

 

Keyin boʻlam qarindoshlarga xos betakalluf ohangda menga
nasihat qilishga tushdi: “Endi-i bunday qilib yurmang, boʻla,
har zamon-har zamonda qishloqqa borib turish kerak: tugʻilgan
joyingiz, el-xesh, qavm-qarindosh deganday... Ko`chib borish
niyatingiz-ku yoʻqdir? Lekin borsangiz boʻlardi. Bu yerdagiday
katta ish bo“lmasayam, hay, ana bundayrog£i topilardi axir. Oliy
ma'lumotlisiz. Mana, bizday o“qimaganlar ham bir kunimizni
koʻrib yuribmiz oʻsha yoqda. Yaqinda “Jiguli” oldik. Nabi ozmoz yordam qildi, keyin bir-ikkita qo“y-po£y bor edi...”

Kelishdan muddaolari ketar chogʻlarida ma'lum boʻldi: “Sizni toʻyga aytib keldik, — deyishdi. — Karimboyning toʻyiga,
togʻangizning. Bobongiz kelin tushiryaptilar. “Albatta kelsin”,
deb tayinlab yubordilar”. Ta'sirlanib, dimogʻimni bir nima
achishtirgandek boʻldi. Demak, Karimboy uylanyapti, oʻsha
mushukboz togʻam! Bu menga negadir kulgili tuyuldi. “Borishga
harakat qilaman, — dedim. — Atay shunga kelgan boʻlsalaring,
bugun hech qayoqqa ketish yoʻq — qolasizlar!” Ular avval:
“Ha, shunga, — deyishdi-yu, keyin boʻlam sherigiga ishora qilib
vaj aytdi: — Bu yoqning boshqa ishi ham bor edi-da, zarur
ish”. Xullas, koʻnishmadi. Ichkari xonaga kirib, xotinimga:
“Anov, Moskvadan olib kelgan zoʻr ro“molchalarimni chiqar”,
dedim. “Roʻmolchangiz bor-ku yoningizda, nima qilasiz? deb
soʻradi xotinim. “Toʻyga aytimchilar kepti, kalla!”, dedim uni
battar ajablantirib. “Aytimchilar” ro“molchani koʻrib iymangandek boʻlishdi-yu, soʻngra taomilga koʻra yuzlariga surta-surta
choʻntaklariga solib qoʻyishdi.

Ularni kuzatgach, negadir qishloqqa ketgim keldi.

Oʻsha kunlar bir kecha bobom, oyda-yilda bir esimga tushadigan bobom tushimga kirdi. Ertalab turib tushimning sababini
oʻylarkanman, dafatan bosh changallab qoldim: “aytimchilar” tayinlagan kun kecha ekan — toʻy kecha oʻtgan! Ajabo... Bu
gapni xotinimga aytgan edim, “Ha-a, ro“molcha berganingizmi?”, deb esladi...

Bobom, “musofir nevarasi”ni unutmay, toʻyga aytib shunday uzoq manzilga odam yuborgan “kambagʻal” boboginam!

— Ena! Turing, bobomning uyiga boramiz! — dedim.

— Bobongnikiga?! Ebi, rostdanmi?

— Ha, hasharga, Karimboyning hashariga.



154 Ertak bilan xayrlashuv

 

— Ebi, choʻp sindiray boʻlmasa... — deya qoʻlidagi ignani
choponga sanchib, ishonar-ishonmas joyidan qoʻzgʻaldi onam.

Bobomning chorbogʻi qishloqning narigi chetida —
Shoʻrsoyga yaqin, sohillarida yong`“ogʻ-u chillak oʻynab bolaligim oʻtgan Shoʻrsoyga yaqin. Balxi tutlar, sersoya gujumlar
oʻsgan keng hovli, etagi — jiyda-yu shaftolizor, bogʻ-bogʻot...
Karimning mashinasiga moʻljallangan bahaybat temir darvozadan ichkari kirdik. Bobom kampiri bilan yashaydigan oʻsha eski
uyni hisobga olmaganda, hovli butunlay oʻzgarib ketibdi — tanish
qiyin. Bizni birinchi boʻlib hovli toʻrida savlat toʻkib turgan tunuka
tomli qasrdek imorat zinasidan tushib kelayotgan boshdan-oyoq
qizil libosdagi kelinchak koʻrdi. Koʻrdi-yu bir lahza angraydi,
soʻng eski uy tarafga bosh burib:

— Bobo-o, darvozaga qarang! — deya peshonabogʻi uchi
bilan yuzini berkitgancha uyga qochib kirdi. Yangam, Karimning xotini. Darvoqe, menga yanga boʻladimi, kelin? Karim mendan yosh-ku? Lekin — togʻa!

Hovli bir zumda qiy-chuv boʻlib ketdi. Boshida shab-poʻsh,
egnida Karimning oʻngib ketgan gimnastyorkasi — bobom,
ketidan kampiri chiqib keldi. Yangi imorat biqinida yengi-yu
pochalari shimarilgan, oyogʻi loy Karim koʻrindi. Kampir meni
bag`riga bosgancha manqalanib xotinim va qizchamning 808 1911
surishtirdi, “Ularni ola kelmabsiz-da”, deb oʻpkalagan boʻldi.
Bobomning ixcham jussasini koʻtarib aylantirarkanman, yelkam
osha u Karimga qarab baqirardi:

— Mushukni yoʻqot, mushukni! Shakalatni olib chiq! Kelinga
ayt, yaxshi-yaxshisidan boʻlsin!

— Nevarangiz kepti, ota, choʻp sindiraylik! — deya Karim
togʻalarcha mehr bilan qovurgʻalarimn qisirlatib quchoqlashdi.

— Choʻp ham gap ekanmi, xoda sindiraman, xoda! —
derdi bobom ogʻzidan tupuk sachratib.

Gujum tagidagi supaga joy qilindi. Davra-dasturxon. Taomilga borib boya bizdan “qochgan” kelin yugurib-yelgan — xizmatda. Supaga yaqin kelib menga qimtinibgina salom berdi,
onamning maslahati bilan olgan ko“rmanamni qoʻliga tutqazdim.
Kampir erinmay mendan “kelini bilan nevarasi”ni surishtiradi.
“Olib kelmabsiz-da bir, aylanay”, deb koyinadi. Yonimda oʻtirgan
bobom esa har zamonda:



Ostona 155

 

— Sochni qara, sochni! — deb suyib ensamni silab qoʻyadi.
— Obbo ulim-ey, oʻlaman deb yotgan bobomni bir koʻrib
ketay, debsan-da? Endi olmayman, senki yoʻqlab kepsan —
oʻlmayman, oʻlmaydigan boʻldim.

— Hasharingiz qani, bobo, hasharga keldim?

— Obbo, sher ulim-ey, seni hasharga solarkanmanmi? Yo
bir g“ayratingni koʻrsatasanmi? Karim tur, buning qoʻliga ketmon ber, loyga tushsin.

— E-ey, hashar bormi! — dedi Karim kulimsiragancha qoʻl
siltab. — Peshinga qolmay tarqab ketdi. O`zi toʻrt changal loy
edi. Bir oshxona solmoqchi edik-da, shunga...

U oʻrnidan turib bogʻ“ tomon yurdi va zum oʻtmay bir qoʻyni
yetaklab qaytdi. Supaga yaqinlashib soʻradi:

— Ota boshlayveraymi?

— Yoʻq, yoʻq, — deya joyidan qoʻzgʻaldi bobom. — Oʻzim.
Nevaram oʻz qoʻlim bilan soʻygan qoʻyning goʻshtidan yeb ketsin.
A, labbay?

Men xijolatomuz bosh qimirlatib qo`ydim. Ota-bola qoʻyni
etakroqqa sudrab ketishdi. Karim koʻmaklashib turdi, bobom
ajib bir chaqqonlik bilan qoʻyni birpasda kalla-pocha qildi.

— Bobongiz hali miltiqchaday, a? — dedi Karim menga
koʻz qisib.

— E, goʻrimizni aytasanmi, ulim, koʻz hech baloga oʻtmay
qolgan, — deb noligan boʻldi bobom.

Qovurdoq oldidan Karimning qistovi bilan alohida choynakdagi “moʻjiza”dan bir-bir piyola ichib oʻtirgan edik, ulbulga unnab yurgan bobom:

— Ulim, choyingdan bir piyola ber, tomoq qaqrab ketdi,
— deya supaga yaqinlashdi.

— Bu choy sizga toʻgʻri kelmaydi-da, ota, — dedi Karim
qiqirlab. Keyin oʻzini oqlagandek qoʻshib qoʻydi: — Mana jiyanboy kepti, shuning xursandchiligiga jindak-jindak... Maylimi, xafa boʻlish yoʻqmi?

— Ha, endi, rasmi shu boʻlgandan keyin... Faqat bizga
koʻrsatmasdan! — deya bobom yolgʻon poʻpisa qilib nari ketdi.

— Yoqtirmaydilar, — dedi Karim bobomning orqasidan. —
“Besh kallarga o“xshamay ket”, deydilar.

— Ha-a, besh kallar... — deb qo`ydim men ham eslagandek.



156 Ertak bilan xayrlashuv

 

Qovurdoq bahona hamma dasturxonga yig`ilganda Karim bir
vaqt shoʻxlik qilib “Miyov!”, deb yubordi.

— Pisht-e, nevaramni qoʻrqitma! — dedi kulib bobom.
Kampir ham nimadir deb ping£ʻilladi. Kulishdik. Shu asno gap
mening bolaligimga koʻchdi: shokoladni yaxshi koʻrganim-u
mushukdan qoʻrqqanlarim...

Choydan soʻng oyoqning chigilini yozish uchun Karim ikkovimiz bogʻ aylandik. Keyin koʻchaga chiqib, ariq boʻyida chekishgancha uni-buni xotirlab gurunglashgan boʻldik. Roʻparadagi
tor koʻcha muyulishida, sariq “Jiguli” atrofida gʻimirlab yurgan
telpakli kimsa koʻzimga tanishdek koʻrindi.

— Karim, anovi kim edi?

— Ahmad kal-da, — dedi u qiqirlab. — Besh kallarning
kattasi. Mashina oʻziniki, yaqinda oldi.

Esimda, bu koʻchani “Besh kallar koʻchasi”, deyishardi
— besh aka-uka yashardi: Ahmad kal, Rahmat kal, Samad
kal, Normat kal, Yormat kal. Har kechqurun navbati bilan
bittasi ichib kelib janjal qoʻzg`“ardi, otalarining hovlisini boshiga koʻtarib besh aka-uka oʻzaro yoqalashib yotardi. Biz, bolalar
daraxtga chiqib,” kino” koʻrardik; unga nom ham qoʻygan edik
— “Beshkalfilm mahsuloti”.

— Hozir ham oʻsha kinomi? — dedim kulib.

— Yoʻq, hozir... — Karim birdan jiddiy tortdi. — Samadi
ketdi-yu tinchib qolishdi.

— Qayoqqa ketdi?

— Hech kim bilmaydi, xat-xabari yoʻq. E, koʻp yil boʻldi.
Bir janjaldan keyin ostonasidan bosh olib chiqqan, shu boʻyi
bedom-darak. Oʻshandan beri otalari toʻshakda, kasal. Ayniqsa
hozir ahvoli ogʻir emish. Har kecha ketdi-ketdi boʻladi. “Samadni kutib jon uzolmayapti”, deyishadi, qaydam...

— Nega janjallashishardi oʻzi, meros dardimi?

— Yoʻgʻ-e, shunday, yoshlikdan, ichkilikdan, — dedi Karim
oʻychanlik bilan. — Yomon-da, otang bu ahvolda yo`lingga ilhaq
yotsa-yu, sen bandasiga biliksiz bir goʻrlarda uloqib yursang.
Yomon-da.

— Uyga kiraylik, — dedim betoqat boʻlib.

Supada bobom koʻrinmasdi.



Ostona 157

 

— Farmon choʻ`loqning oldiga chiqdilar shekilli, — dedi
kampir norozi ohangda. — Bog` darcha tarafdan. Oʻshasiz tomoqlaridan ovqat oʻtmaydi. Bir maydon koʻrmasalar... Eskidan
joʻra-da.

Karim mol-holga qarash uchun ogʻ`ilxonaga ketganda men
beixtiyor bogʻ darcha tomon yoʻl oldim.

Bogʻ darcha... Bogʻ koʻcha, bogʻlar ichra shoʻngʻigan koʻcha!
Ana, oʻsha behilar, oʻsha jiydalar. Mening behilarim, mening
jiydalarim! Mening gunohlarim uchun bogʻ koʻchaga bosh egib
turishibdi. Anovi, ichi kovak tut tagida bir darvoza bor edi,
Juma juvozkashning darvozasi. (Hozir ham bormikan?) Undan
bir qizaloq chiqardi, yuzi ola-bula, sochlari patila-patila qizaloq. “Xatcha-a, — derdi bibim rahmatli, — shu qizingni mening nevaramga berasan-da, mana shu quluntoyimga”. “Mayli,
oy opa, sizning nevarangizga bermay kimga beraman?”, deb
javob qilardi Xadicha xola. “Yoʻq, yoʻq, olmayman qizingizni!”
deb qochib ketardim men. Oʻsha, yuzi ola-bula, sochlari patila
qizaloq keyin bir qiz boʻldi, oydek, sochi tovoniga tushadigan
bir qiz boʻldi... Lekin endi siz yoʻq edingiz, bibijon. Siz ketgach, odamlar va'dasini unutdi. Dunyoning tomoshasi shu ekanda, bibijon. Bir qadam jilgan odam boshqalarni, boshqalar esa
uni unutar ekan...

Bu maskan, bu manzaralardan bir xil-u bir alvon boʻlgan
tarz koʻnglim buzilib bog“ darcha ostonasida oʻtirarkanman,
koʻzlari sovuq oʻt sochadigan targʻil mushuk koʻrinib qolishidan
hadiksirar, ich-ichimdan xudoga iltijo qilar edim: “Endi uni
menga yoʻlatma!”

Yon tarafdan sharpa eshitilib, seskanib ketdim. G`“ira-shira
qorongʻida beliga koʻndalang qoʻyib olgan hassasidan qoʻllarini
ikki yonga osiltirgan koʻyi enkaygancha ogʻir odimlab kelayotgan bobomni koʻrdim.

— Bobo?

— Ha, ulim, senmiding? Tanimabman, egangni yegur koʻz
oʻtmay qolgan. Bu yerda nima qilib oʻtiribsan?

— O`zingiz qayerdan kelyapsiz, bobo?

— Mozordan.

— Mozordan?!



158 Ertak bilan xayrlashuv

 

— Ha. Bibingning oldidan, ulim. Xushxabar olib borgan
edim. Bugun nevarang, arzanda nevarang keldi, dedim. Sen
ketgandan beri ostonamizga qadam bosmas edi, bugun keldi,
dedim... Arvohi qulogʻim ostida chirqillagani chirqillagan edi...

Dimogʻim achishib ketdi, burnimning ikki yonidan iliq bir
nima pastga oʻrmalay boshladi.

— Tur, ulim, bu yerda oʻtirma — ostonada oʻtirishning
xosiyati yoʻq.

Bobom koʻrib qolishidan qoʻrqqandek shosha-pisha koʻzimni
artdim. Shu tobda bobomning koʻzi hech narsani ilg'amas —
mening bogʻ ko“cham, menga koʻp yillardan beri begona, ammo
olis shaharlarda ham xayolimdan ketmagan, yodi hamisha entiktirgan, aziz goʻshalar uzra surmarang etaklarini silkita-silkita
tun cho“kmoqda edi... Shosha-pisha koʻzimni artdim.

Pisht, koʻzlari sovuq oʻt sochadigan targʻil mushuk!..




159

 

KOʻK ESHIK

Tanishimizning ijara uyiga aylanma zinada chiqilar ekan...
Oynaband rovoncha, keyin devorlariga rasm solingan serhasham
xona. Ungurda sakrab yurgan hurkak ohu bolalari tasviri Hamidga ayniqsa ma'qul tushdi: qishlogʻimizni, uni qurshagan
togʻlarni eslatgan boʻlsa kerak.

Darvoqe, gap devordagi bezakdami? U holda biz yashaydigan xona devorlarini tog“ ungurida oʻynab yurgan ohular emas,
seryomgʻ£ir kelgan bulturgi bahorning tomdan sizib oʻtgan chakka
dog`lari “bezagan”. Yagona derazasi tirqishlarida chilla shamoli
bemalol daydigan, ilituvsiz bu uyda Hamid ikkimiz galma-gal
tumovlab turamiz. Mana, gap nimada!

Borgan joyimiz dardimizni yangiladi. Mezbon tinmay dam
sharoiti: elektr, gaz, suvini aytib g“ururlansa, dam uy egasining odamoxunligini maqtardi. Biz uning omadiga — xoʻjayin,
elektr, gaz, suviga tahsin oʻqib, Hamidning ta'biricha, “saroyimiz”ga qaytarkanmiz, oʻyga toldik.

Boshqa joy topish kerak!

жжж

Darvozadan kirganda tomiga jilvir qogʻoz yopilgan
koʻrimsizgina ikki uy, bir dahlizga koʻz tushadi. Zax bosgan,
qorongʻi dahlizdan chapdagi xonada kampir, oʻngdagisida biz
turamiz. (Nachora, ayb oʻzimizda — yotoqxona shovqini malol
keldi.) Shifti Hamidning pakana boʻyiga moslangandek pastak
bu xona ikki kishi uchun chinakamiga “saroy”: buklama karavotlarimiz va ustiga kitob qalangan siniq stolni hisoblamasa,
unda hech vaqo yoʻq.

Torgina bu hovlida kampir yolgʻiz, faqirona kun kechiradi.
Qoʻshnisiga tushgan qizi oilasi bilan andarmon, qoʻli tekkan
mahaldagina kirib turadi. Bizdan tashqari, hovli toʻrida, tut
tagidagi bostirmasimon hujrada istiqomat qiladigan Bo`riboy
akaning derazaga qaray-qaray negadir xavotirlanib gapirishicha,
kampirning qizidan keyingi yagona oʻgʻli daydi chiqqan, onasiga



160 Ertak bilan xayrlashuv

 

qarashmay, xabar ham olmay qoʻygan; harbiydan qaytgach,
bir beva ayolga uylanib allaqayerda yasharmish.

— Ba'zan ichib kelib qoladi. Ana keyin koʻrasiz tomoshani,
— deydi Boʻriboy aka pichirlab.

ka

Tushdan keyin oʻqiyman. Kechqurun sovuqda junjikib qaytaman. Hamid yo kampirning uyni zoʻrgʻa ilituvchi choʻyan pechi
oldida gap sotib oʻtirgan, yoxud Boʻriboy akanikida xalqaro
ahvoldan masala talashayotgan boʻladi. Karavotga choʻzilib
oyogʻimni koʻrpaga o“rayman-da, kitob oʻqishga tutinaman. Soʻng
sovuqdan hushim kelmay kitobni qoʻyib, kampirning xonasiga
bosh suqaman.

— Voy bolam-ey, koʻkarib ketibsan-a! Kir-kir... Qachon
kelding? Man xavotir olib oʻtiribmanki, bu izgʻirinda bolafaqir qay ahvolda kelarkan deb. Oʻlgur sovuq ham... Mayli, hademay issiq kunlar kepqolar. Boʻriboy aytayotuvdi. Gazetada
yozganmish. Oʻqishinglarni bitirib, hali bir odam boʻlasanlarki,
hammasi unutilib ketadi. Sani, Hamid bolamni uylariga borib
bir davron surishim bor. Umidim katta sanlardan, ha-ha!..

Chindan ham kampirning bizga ishonch-ixlosi zoʻr, kelajagimizdan koʻp narsa kutadi. U ayniqsa Hamid bilan soz. Uning shoʻx-shoʻx hazillaridan boshini orqaga tashlagancha miriqib-miriqib kuladi.

— Oyi, shu-u, boʻyga yetgan qizingiz boʻlmagani chatoqda, — deydi Hamid menga koʻz qisib.

— O`zim ham shunga achinaman. Boʻlganida sandan boshqaga
bermasdim-a, attang! — deb astoydil kuyunadi kampir. — Hay,
parvo qilma, bolam, sani oʻzim uylantiraman, koʻrasan. Koʻz
ostiga olib yurganim bor. Qoʻshnilardan. Bir nozaninki, sochi
taqimiga tushadi.

— Oʻshani tezroq olib bermasangiz, sochini qirqtirib
qoʻyadi, oyi. Hozir shunaqa.

— Sho`x boʻlmay ket-a, bolam...

Bo`riboy akaning hujrasiga otaman. Oʻttizlarni qoralagan
bu odam qoʻshni kampirning oʻgʻli; akasi bilan murosa qilolmay uyidan arazlab, shu yerda soʻqqabosh yashaydi. U birinchi
kun bizni sovuqqina qarshilab:



Ko'k eshik 161

 

— Musofir ekansizlar, — dedi negadir parishon bir qiyofada. — Mayli endi. Lekin kampirni ranjitish yoʻq — shart shu.
Oʻgʻli tufayli koʻngli yarim oʻzi. Ammo-lekin tilla kampir-da.
Mana, oʻzimiz ham...

Uzoq kirish soʻzidan keyin u “Vokrug sveta” jurnalini
oʻqish-oʻqimasligimizni soʻradi. Hamidning mujmalroq javobini eshitgach:

— O`qib turish kerak, — dedi. — Ammo-lekin shu jurnalda
gap koʻp. Mana, oʻzimiz ham...

Uning katalakdek hujrasi gazeta-jurnalga toʻla. Zax taxmonning tepasigacha sonma-son “Vokrug sveta” taxlangan. Ba'zan
tongga qadar hujrada chiroq miltillab turadi: Bo`riboy aka oʻninchi
lampa yorugʻida boshini qashlab, qoʻlida qizil qalam, gazeta titadi. Yurganda ham uning qoʻlidan gazeta tushmaydi, qo`ltig`ida
albatta jurnal boʻladi. Oʻzi qurilishda oddiy ishchi-yu, hamisha
oq koʻylak, boʻyinbogʻ, shlyapada yurishi, muomalasi ziyoli
kishilarni eslatadi.

U goho ichib kelib, hovlini boshiga koʻtargudek oʻkirib
yig`laydi; akasining sirlarini bilishini, bir kunmas-bir kun uni
fosh qilajagini aytadi, boʻralab soʻkadi. Keyin ishkom tagidagi
chorpoyaga oʻtirgancha hasratga tushadi.

— Men baxtimni yoʻ“qotganman, ukalar, — deydi bizga. —
Musofirsizlar. Ammo-lekin musofirchilik yomon narsa. Mana,
oʻzim ham... Baxtimni tortib oldi. Nomardlar! Men hali ularga
koʻrsatib qoʻyaman! Ha! Ilmiy ishlarim qolib ketdi... Uni kampir onasidan oʻzga hech kim tinchitolmaydi ham, ovutolmaydi
ham.

— Hi, Boʻriboy, tagʻin nima boʻldi sanga? — deya darvozadan munkillab kiradi kampir.

Bo`riboy aka goho onasining boʻyniga yosh boladek osilib
oladi, goh uni yerdan dast koʻtaradi.

— Oyijon, oyijonimsiz! — deydi u qayta hiqillashga tushib.
— Ilmiy ishlarim bitsin hali, men sizni boshlarimga koʻtaraman,
ha, xuddi osmonga! Nomardlar-r! Tortib oldi-ya, oyijon...

Eshitishimizcha, bu devonatabiat odamni tole qisgan, suygani kuydirib ketgan ekan. “Ilmiy ish” degani esa bir paytlardagi orzusi boʻlsa kerak. U mudom nimadandir xunob, nimadandir shikasta. Nimadanligini biz ham bilmaymiz, oʻzi ham.




162 Ertak bilan xayrlashuv

 

Gazetaga ishqibozligim uchunmi, Bo`riboy aka menga
boshqacha qaraydi. U meni ehtirom bilan qarshi olarkan, Hamid oʻrnidan turadi.

— Ha, mulla? — deydi Hamidga. — Oʻtiring endi. Mana,
bu yoq keldilar, boyagi masalani hal qilamiz.

— Rahmat, — deb hafsalasiz jilmayadi Hamid. — Ilmiy
ishni tugatish kerak. Ertaga kengashda muhokamasi...

U chiqib ketgach, Bo`riboy aka maxfiy sirni ochayotgandek, derazaga qarab pichirlaydi:

— Sherigingiz tupoy ekan-ku? Daniyaning qirolichasi kimligini bilmaydi-ya! Oliy maktabda oʻqiy turib... Ha-a, bu, Kambodja masalasini eshitdingizmi?

Kosada ovqat koʻtargan onasi kiradi-yu siyosat chetda qoladi.

Kelsam, “tupoy” ilmiy ishi — seminarga tayyorgarlik koʻrib,
allaqachoq toʻshakka kiribdi.

— Seni, tupoy ekan, dedi. — Kulgim qistaydi.

— Kim? Musofirmi? (Hamid Bo`riboy akaga shunday deb
laqab qoʻygan.) — U qiziqsingancha yostiqqa yonboshlab oladi.
— Hi! Oʻziyam mendan qolishmaydi. Ilmiy ish emish! Uylanish taraddudida yuribdi. Topganmish bittasini. Kvartira berishibdi. Yaqinda ko“chmoqchi bu yerdan — mana, senga ilmiy
ish! Qarasam, allaqaydagi savollar bilan boshimni qotiryapti,
“Bor-e”, dedim. E, buyam oʻzimizga oʻxshagan bir afandi-da.
Shoʻrlik musofir!

Kampirning “Uy sovuqlik qilayotgan boʻlsa, mani yonimga, bu yoqqa oʻta qolinglar, harna issiqroq”, degan gapini Hamidga aytaman.

— Qoʻysang-chi, — deydi u koʻrpani yuziga tortib. — Hech
biri o'zimizning mana shu saroyga teng kelmaydi: muzdekkina,
maza!

— Tezroq boshqasini topmasak...

— Bu kecha tushimizga kirib chiqsin, ertaga topamiz.

u...
Hamidning tushi oʻngidan keldi: u ertasi kuni darsdan xush
xabar bilan qaytdi. Kursdoshlari orqali surishtirib, universitetning yonginasidan uy topibdi. Kechqurun koʻrgani bordik. Uy



Ko'k eshik 163

 

biz kutgandan ziyoda, oʻsha tanishimiznikidan oʻtsa-oʻtardiki,
qolishmasdi. Ertaga koʻchib keladigan boʻlib bekasi bilan ahdlashdik. U negadir sal jonsarak, ammo juda muloyim ayol ekan.

— Mayli, kelaveringlar, — dedi. — Kechqurun adasining
oʻzlari gaplashadilar. Fe'llari bir oz anaqaroq, “Xoʻp”, deyaverasizlar.

Galdagi mushkulot koʻchish, ya'ni bu gapni kampirga aytish edi. Nima deyish, kim aytishi xususida Hamid bilan xiyla
bosh qotirdik.

— Yotoqxonada yashamoqchimiz, desak-chi?

— Kallangga balli!

Uzoq tortishuv, ikkilanishlardan soʻng, “Kampir seni yaxshi
koʻradi, u-bu”, deb gaplashishga uning oʻzini koʻndirdim.

Hamidning orqasidan kampir uyga yigʻlab kirdi.

— Sanlarni oʻz bolam degandim, oʻrganib qoluvdim, —
deya hiqillardi u. — Bir hovlida yolgʻiz oʻzim... Boʻrivoy ham
yaqinda uylanib ketib qolarmish. Mana, bu yogʻi bahor edi. Bilaman, sovuqda xiyla qiynaldinglar, shoʻrlik bolalarim. Ahvollaringni koʻrib ich-etimni yeyman. Ilojim yetganda-ku... Yonimga oʻta qolinglar, dedim... Yo biron nimadan xafa bo£ʻldinglarmi, a, bolalarim? Tunov kungi...

Tunov kuni, kampir qizinikida edi, oʻgʻli keldi. Koʻrinishdan
beozorga oʻxshagan bu odam ancha nagʻma koʻrsatdi: u gʻirt
mast, oyogʻida turolmas edi.

— Kim qoʻydi sanlarni bu yerga? Kimsanlar oʻzi? Bu mani
uyim, ha! Hech kimning haqi yoʻq, ha! — deb baqirdi u bizga.
Keyin yerga boqqancha chayqalib soʻkinishga oʻtdi... — Oyim
qani? Oyimni topib berlaring! Tez boʻl, hozir!

Hamid kampirni chaqirib chiqdi. Oʻgʻli tag`in dagʻdagʻaga
tushdi.

— Bas qil, jinni, qoʻshnilar eshitadi, — deya kampir uni
sudrab uyga olib kirdi.

— Man-n qoʻshnilaringizni... — Uning hush-behush baqirigʻi
eshitilardi. Bular kim? Kim qoʻydi bularni? Sizga pul kerakmi,
a, ayting, pul kerakmi? Mana, mana!..

— Puling oʻzingga buyursin, — dedi kampir titroq tovushda. — Nima desang de, lekin man bu bolalarni yonimdan
jildirmayman, ular oʻzimniki...



164 Ertak bilan xayrlashuv

 

Amallab oʻgʻlini jo“natgach, kampir yigʻlab hasrat qildi,
uzr soʻragan boʻldi.

U hozir oʻsha gapni eslardi. Koʻnglimiz buzilib ketdi. Biroq
endi qolish ham oʻngʻaysiz edi.

— Xabar olib turamiz, oyi, — deya yupata boshladi Hamid.

Kampir battar toʻliqdi. Soʻngra yotoqxona sharoitini obdon
surishtirdi, koʻngli toʻldi shekilli:

— Mayli, bolalarim, nimayam derdim, — dedi past, dardchil ovozda. — Niyatlarim koʻp edi...

Nihoyat, kampirning duosini olib, birinchi bor koʻrayotgandek qadrdon hovliga soʻnggi marta gʻamgin nazar tashlagancha, koʻngilda bir orziqish... koʻk darvozadan chiqib ketdik.

Yangi joyga oʻrnashib, kechqurun beka aytgan kishining
kelishini kutdik. Keldi. Tanitishicha, allaqayerda bufetda ishlarkan, burnining uchi ham xuddi vinoga tiqib olingandek edi.

Bekaning “quloq qoqdi”siga koʻra, “bir oz anaqaroq” bu
odamning gaplariga “Xoʻp”, deyaverishimiz kerak edi. Vazifamizga
kirishdik.

— Yotoq yoqmabdi-da, xilvat qidirib qolibsizlar? — deb
boshladi u soʻzini.

— Xoʻ-o“p, — dedi Hamid. Hoʻjayin unga bir oʻqrayib
qoʻydi.

— Pulini xotindan eshitgandirsizlar? Aytib qoʻyay, har
oyning boshida toʻlashinglarga toʻgʻri keladi. Qalay?

— Xoʻp.

— Soat toʻqqizdan keyin darvoza berk boʻladi. Buniyam hisobga ollarning, xo“pmi?

— Хо"-о"р...

— Ichish-pichishga qalaysizlar?

Hamidga qiyin boʻldi: Masturani, olis qishloqdagi Masturasini eslab gohida jindak-jindak otish odati bor.

— Rubobinglar ham bor ekan. Buniyam vaqti-vaqti bilan, a?

Menga-ku bari bir, seminarga tayyorlanish oʻrniga Hamid
ba'zan ermakka ting£irlatib oʻtiradi.

— Xoʻpmi, vo-ot... Tagʻin har qanaqa oshna-ogʻaynini
boshlab kelish ham yoʻq. Keyin siz, uka, moʻylovniyam, a?..
Toʻgʻri kelmaydi, mahallachilik.



Ko'k eshik 165

 

Shu yerga etganda Hamid tamom boʻldi, lekin sir bermadi.

— Xoʻpmi, vo-ot, chiroq masalasi... soat oʻn ikkigacha.

Bu gap ikkimizga birdek ta'sir qildi: qishloqni, maktab davrini eslaydigan gurunglarimiz qisqaradi endi.

Keyin gaz, suv, kran masalalari muhokamasiga koʻchdik.
Biz oʻz vazifasimizni ogʻishmay ado etardik. Hamid “xoʻp, yaxshi, boʻpti”, deb oʻtirar, dam-badam chap koʻzini qisgancha
koʻrsatkich barmog£i bilan burnining yonini qashib qo`yar edi:
ensasi qotgani, “qoʻyaver”, degani.

Nihoyat, xoʻjayin shartlarini tamomlab, “Shundoq boʻlsin”,
deya oʻrnidan turdi. U ketgach, Hamid ikkalamiz bir-birimizga
tikilgancha xiyla fursat xona oʻrtasida qaqqayib qoldik. Soʻngra
oʻtirib kampirni esladik.

Shu kecha alla-pallaga qadar uyqumiz kelmadi.

жжж

Ertasi kuni darsdan keyin uy qidirishga tushdik. Bir xillar
uyiga oʻzi sig'mayotganidan shikoyat qilardi; bir xillarini shum
ijaragirlar dogʻda qoldirib ketishganmish; ba'zilarining esa boyga
yetgan qizlari bor ekan...

— Bo`yga yetgan boʻlsa, bervormaysanmi bizga oʻxshagan
bitta-yarimtaga! — derdi Hamid hazil aralash xunobi oshib.

Ijaraga qoʻymasliklariga kopincha Hamid, uning mushtdayyu, lekin mahmadonaligi va allakimlarnikiga oʻxshash ingichka
moʻylovi sabab boʻlardi. Uy egalari menga ishonch bildirishar,
soʻngra Hamidga oʻgirilib... xavfsirab bosh chayqashar, afsus aytib,
uzrlarini ilova qilishar edi.

Oxiri... eski uyimizga yaqinroq joydagi naqshindor darvozadan xizmatchiga oʻxshash bir ayol chiqdi. Hafsalamiz sovib turgan boʻlsa-da, Hamid salomni quyuq qilib, bidillashga tushib
ketdi.

Albatta, bu shirinsuxan xola ijraga qo`ymaydi: uyi oʻziga tanglik
qiladi, boʻyga yetgan qizi ham bor, buning ustiga ijaragirlardan
kuygan deng... Ammo, aytishicha, bizga razm solib qarasa, ancha bama'ni bolalarga o“xsharkanmiz, rahmi kelibdi.

— Muyulishdan shundoq oʻtsanglar... — deya u oʻzimiz koʻz
yumib ham topa oladigan yoʻlni tushuntira boshladi, — “Zuhra
kampirning uyi”, desanglar, koʻrsatishadi. Koʻk eshik. O'ziyam



166 Ertak bilan xayrlashuv

 

bir kampirjon-da lekin. Bir-ikkita bola turgan ekan. Kechami,
oldingi kunmi, yotoqxonaga koʻchib ketishibdi. Kampir shoʻrlik
yig`lab oʻtirganmish oʻshalarning orqasidan. “Halima opa aytdi”, desanglar, yoʻq demas...

Ayolga rahmat aytib yoʻlga tusharkanmiz:

— Nima qildik, xo`jayin? — dedi Hamid.

— Qaytib borishdan oʻzga chora yoʻq shekilli?

— Insof bilan oʻylab qaralsa, — deya xoʻrsindi Hamid, —
oʻzimizdan oʻtgan, joʻra. Uyning u yoq-bu yogʻini tuzatib,
pechka-mechka qoʻysak...

Koʻk darvoza oldiga kelib taqqa toʻxtadik. Unga qoʻl choʻzishga
na Hamidda, na menda jur'at bor. Nihoyat, odatdagidek uzoq
tortishuv, ikklanishlardan so`ng Hamidni ichkariga kiritib yubordim.

Bir ozdan keyin hovlidan yigʻi eshitildi. Darvoza tirqishidan
mo`raladim. Kampir Hamidning boʻyniga osilgancha oʻtirardi...
ostonada...




167

 

FAYZINING AMAKISI

— Urre-e! Amakim armiyadan kelyapti! — dedi Fayzi
irg“ishlab. — Amakim armiyada-an!

Amakisi armiyaga ketmasdan oldin rayon markazidagi “tir”da
ishlardi. Qishloqqa oyda bir kelar, ko“chamizda koʻrindi deguncha, uning tashrifiga mushtoq boʻlib turgandek qoʻshni xotinxalaj darvozalar tirqishi-yu devorlar kemtigidan mo`ralashga
tushar — guzarda ikki-uch kunlik mish-mishga mo“may mavzu
topilar edi.

— Sochi xuddi yelkasiga tushgan-a, yopira-ay! Jamalak taq
endi, dedim!

— Cholvorini aytmaysizmi — balogʻi toʻrvaday, yer supuradi. Tagʻin deng, pochasiga zanjir tiktirgan!

— Belidagi kamarni koʻrmabsiz-da, usta, otning ayili deySiZ.

— Koʻrdim, koʻrdim. Cholvorining kissalariyam bir ajabtovur.

— Ko`ʻylagi-chi, Norgul qoʻshnochning mushkulkushodda
kiyadigan libosidan nusxami-ey?

— Yurishini ayting, miskar, yurishini! Bosaymi-bosmaymi
deb odim tashlaydilar, koʻkrak bir gaz oldinda, koʻz osmonda
deng, qarashlar ham artistlarnikiday, bir qiziq!

— Rahmatli otasi bunday emas edi, a, maxsum?

— Zamonasi-da, usta, zamonasi. Akasiyam binoyi, dashtda
mol ketidan yurgan moʻmingina odam.

— Shinel koʻrmagan-da, amaki, shinel! Armiyaga borsin,
koʻzi moshday ochilib, mulla mingan ulovday yuvosh tortib
qaytadi.

— E, bilmadim-da, jiyan, bunaqaga armiya tugul boshqasiyam kor qilmas!

— Mana, koʻrasiz...

Fayzining amakisi qishloqqa har kelganida Samad miskarning halqasimon qabzalariga gul zarb berilgan qoʻsh tavaqali
darvozasi yonidagi sersoya tol tagida taxminan ana shunday gapsoʻz boʻlardi.



168 Ertak bilan xayrlashuv

 

— Amakim oʻqishga joʻnayapti! — deb yurdi Fayzi gʻururlanib.

Amakisi armiyaga ketmasdan avval ustma-ust ikki yil oʻqishga
otlandi. Oʻqishga u shunday tayyorgarlik koʻrardi: uchragan kishiga
qaysi institutga kirmoqchiligi, kim boʻlib yetishajagi-yu bitirgandan keyin nima qilmoqchi ekanigacha gapirardi. Ketar kuni
ogʻaynilarini yigʻib sarhovuz bo`yidagi supada ziyofatnamo
oʻtirish qilib berar, oʻqishga kirolsa, bitirib shaharda qolish niyatida ekanini aytar, bironta aktrisaga uylanishi mumkinligini ham
soxta kamtarlik bilan qoʻshib qoʻyar, mehmondorchilik soʻngida
esa ulardan bu yo`lda goʻyo oq fotiha olar edi. Oshnalari hazilmutoyiba aralash: “Lekin ehtiyot boʻl, shaharlik qizlar shaytonroq kelarmish, gangitib qoʻyishmasin tagʻin”, deya askiya qilishar, shoʻxroq biri: “Mashina olishni unutma, shaharda juda
asqotarmish”, deb oʻgit berar — ashulachi oʻrtogʻi butun oʻtirish
davomida “Men sevaman, sen sevasanmu?”ni takrorlab turar
edi.

Kuz boshlarida — oʻqishga joylashganlar bir-bir kelib, nimaga
qodirliklarini koʻ“rsatgandek, qishloq koʻchasidan namoyishkorona oʻtib ketishardi. Fayzining amakisidan esa darak boʻlmas,
shunda gapdonroq qoʻshnilar: “U kattaroq oʻqishga kirmoqchi
ekan-da, kechroq kelarmish”, deya oʻzlaricha karomat qilishar
edi.

— Amakim oʻqishga kirolmabdi, — deb qolardi Fayzi
kuyunib.

— “Joʻraqulboyning inisi Toʻraqulboy kattaroq oʻqishga
kirarmish”, deb eshitib edik. Qaysi kuni choʻlda koʻrib qoldim...
choʻldagi oʻqishda shekilli?

— Toshkentda emas ekanmi? Kari-fari olamga sigʻmas ediku uning, nima boʻpti?

— Yiqilibdi-da.

— U yoq-bu yogʻi sinmabdimi ishqilib?

— Har qalay, bir oz lat yegan boʻlsa kerag-ov...

Kuz oxirlarida — oʻqishdan yiqilgan, lekin hech nima
koʻrmagandek beparvo Toʻ`raqulboy kelib qolar, hamma gap
oʻshanda ayon boʻlar edi. Oʻzining aytishicha, imtihonlardan
necha baholar bilandir oʻtibdi-yu, konkursdan qaytibdi. “Kelasi
yil albatta kelgin, olamiz”, deyishganmish.



Fayzining amakisi 169

 

Kelgusi yil oʻqishga borish Toʻraqulboyga nasib etmagan ekan:
yoz yaqinlashmay harbiydan qogʻoz kelib qoldi.

— Amakim armiyaga ketyapti! — dedi Fayzi faxrlanib.

Toʻraqulboy ertasi xizmatga jo“naydigan kecha sarhovuz
boʻyidagi supada shiringina bazm boʻldi. “Aybdor” boshini egib
jim oʻtirdi, xizmatda boʻlgan ogʻaynilari oʻz xotiralarini eslashib, unga turli yo“l-yoʻriqlar berishdi.

Ertasi choshgohda hovlidan chiqarkan, Toʻraqulboy safar
xaltasini supa chetiga qoʻyib, bir lahzacha ma'yus turdi. Soʻng
poxol gʻ“aramlangan somonxona osha osmonga tutash tog`larga
boqib: “Xayr, togʻlar!”, dedi va negadir bizning uyimiz tarafga
qarab: “Xayr, qishloq!”, dedi, burilib devor boshida turgan
Mamat qassobni koʻrib: “Xayr, qassob bobo!” dedi.

Oʻshanda, bu manzaradan ta'sirlanib, “Xayrlashishi boshqacha, qaytib kelmaydiganga oʻxshaydi”, deb oʻylagan edim...

— Amakim! Ana, amakim!..

“Toʻraqulboy armiyadan kelyotganmish!”, degan xabar
yashin tezligida guzarga tarqaldi. Ovul-hamsoya, qo`ni-qo`shni
darvoza tirqishi-yu devor kemtigiga yopirildi: “Qanaqa boʻlib
qaytibdi ekan?”

Osmondan tushgandek, koʻchamizda u favqulodda paydo
boʻldi. Boshida furajkasi qirra, bir chetidan jingalak sochlari
qaynab chiqqan; oʻng qoʻlida sirtiga ishvakor jonon tasviri solingan ixchamgina chamadon, chap qoʻlida shinel, qansharida qora
koʻzoynak.

Fayzi yelib borib amakisining boʻyiniga osildi. Ketidan men
ham yugurdim. U ikkalamizni barobar koʻtarib bagʻriga bosarkan: “Orli moi, virosli”, dedi. Ust-boshidan xushbo`y atir hidi
keldi.

Keyin Fayzi chamadonni, men shinelni koʻtarib darvoza
tomon yurdik. Hovliga kirilgach, Toʻraqulboy supa oldida toʻxtadi,
poxol g“aramlangan somonxona osha osmonga tutash tog`larga
bir nimani xotirlamoqchidek uzoq tikilib qoldi. Xizmatga jo`nagan
kunini eslab, hozir “Salom, tog`lar!”, desa kerak, deb oʻylagan
edim, yoʻq indamadi. Uyimiz tarafga esa qaramadi, devor boshida
Mamat qassob ham koʻrinmasdi.

— Boshlarida shapka. Qirra deng yana. Birov kelyapti, tus
general, deysiz!



170 Ertak bilan xayrlashuv

 

— Oynak taqib olganmi koʻziga?

— Ha, endi, aka, armiya oson deysizmi, biror nima
boʻlgandir-da.

— Be-e, armiyaga borgan bir shumi? Borganlarning bari
bir yigit boʻlib kelyaptiki... Ana, Ahad qoraning oʻg£li...

— Moshinadan tushayotib, ust-boshi chang ekan chog£i,
“Ax, giraz!”, deganmish.

— Boʻlmagan gap! He, keyin oʻzimiz ham meshday shishiramiz-da!

— Nimani gapiraylik yoʻ“g“asam, birodar? Yaxshini yaxshi
deysiz, yomonni yomon-da...

Tol tagida bundan ikki yil burun uzilib qolgan mish-mish
Toʻraqulboy kelishi bilan ana shunday qayta ulandi.

— Ketdik dashtga! — dedi Fayzi kaftlarini bir-biriga ishqab.
— Suyunchiga!

Oqshom osti Fayzi ikkalamiz eshak minib, xushxabarni
yetkazish uchun dashtga joʻnadik. Fayzining otasi — negadir
yozin-qishin telpag-u choponda yuradigan Joʻraqul amaki “Kinoga kirasizlar”, deb bizga bir so'mdan “suyunchi” berdi. Soʻngra
semiz bir qoʻyni otiga oʻngarib orqamizdan oʻzi yetib keldi.

Qoʻni-qoʻshni yig`ildi. Ilgari salomiga alik ham olmaydiganlar Toʻraqulboy bilan quchoq yozib koʻrishdi, xizmat qanday
oʻtganini surishtirishdi. Toʻraqulboy jilmaygancha “Nichevo,
nichevo”, deb javob qilardi.

Qo`y soʻyildi, tandir kabob osildi — Toʻraqulboy kelgani
sharafiga ziyofat boshlandi.

Uning oʻzi ayvondagi yostig“-u yakandozlarga yonboshlab
olib betoʻxtov tamaki tutatardi. Oʻtirganlar eshondan kalom
kutgan muridlardek undan koʻz uzishmas, har zamon-har zamonda irimigagina bir nimalarni soʻrab qo`yishar, Toʻraqulboy
ham irimgagina istar-istamas javob qaytarar edi. Aftidan, bu
an'anaviy ziyofat unga koʻp ham xush kelmayotgan edi. Bir
mahal u oʻz-oʻzidan allanechuk ruhlanib, tirsagini yostiqdan
uzdi-da, armiyadan gap boshlab bir sarguzashtini hikoya qila
ketdi.

Aytishicha, xizmatda generalning mashinasini haydagan ekan.
Qizi oshiq boʻlib qolibdi. Odatda tamshanib eslanadigan koʻp
shirin damlarni Toʻraqulboy oʻsha bilan oʻtkazibdi. Eh, endi



Fayzining amakisi 171

 

qay birini gapirsin! Oʻziyam qizmisan qiz ekan-da. Nachora,
xizmat tugab, xayrlashadigan payt yetibdi. Qiz undan koʻngil
uzolmay zor-zor yigʻlarmish, deng. Otasi — general ham
Toʻraqulboyni oʻz oʻg`“lidek yaxshi koʻrarkan. “Qol, Tolik, —
debdi iltimos qilib, — leytenantlik unvonini beraman, qizimga
uylanasan”. “Yoʻq”, — debdi Toʻraqulboy rad etib. — Ketishim
kerak!” Eh, endi u damlarning qay birini gapirsin!..

— Yoʻq, dedim, — deydi Toʻraqulboy magʻrur chimirilib.
— Ketaman, ketishim kerak, dedim.

Davradagilar uning hikoyasini “buni qarang-a!”, degandek
hayratlanib tinglashardi.

Mayda-chuyda yumushlarga unnab yurgan Fayzining otasi,
choponi barlari belbogʻiga qistirig“liq, poygakka kelib choʻkkaladi,
“Ha, ishqilib eson-omon borib kepsan — bizga shunisi
gʻanimat”, deya davradagilar ishtirokida yuziga fotiha tortdi.

— Qani, ukam, gapir-chi, endi, xizmatlar yaxshi oʻtdimi?
Ul-bulga chalgʻib tuzuk soʻrasholmadik ham.

— Nichevo, nichevo, — dedi Toʻraqulboy. Keyin oldidagi
choydan bir hoʻ`pladi-da, ishtiyoq bilan yangi sarguzashtini
aytib bera boshladi.

Uning gaplaridan ensasi qotdimi yo bu narsalarning durust
fahmiga yetmadimi, oʻchoqqa qarash bahona Joʻraqul amaki
oʻrnidan turdi. Anchadan soʻng qaytib kelib cho“kkalarkan, halihamon oʻsha naql ekanini koʻrib:

— E, uka, biz ham bo`lganmiz armiyada, qoʻy endi, ular
qolib ketgan gap, — dedi.

Toʻraqulboy pinak buzmay hikoyasini davom ettiraverdi.

— E, oynagingni ol-e, bunday! — dedi akasi axiyri, jahli
chiqib. Toʻraqulboyning ham jahli chiqdimi, uning keyingi gaplariga javob qaytarmadi — yostiqqa yonboshlab oldi.

Fayzi ikkalamiz o“choqboshidan sopol tovoqlarda qovurdoq
koʻtarib kelarkanmiz, orqadan Joʻraqul amakining: “Armiyaga
borib ham odam boʻlmabdi bu”, deb toʻngʻillaganini eshitdik.

Ertasi Qodir tulumning xotini devor osha qoʻshnisiga:

— Eshitdingizmi, hamsoya? — dedi. — Joʻraqulboyning inisi
Toʻraqulboy armiyaga borib Toʻlik boʻlib kepti...

— Bugun maza! — dedi Fayzi quvnab. — Ziyofat, ashula!



172 Ertak bilan xayrlashuv

 

Kun boʻyi Toʻraqulboyni koʻrgani, otamlashgani oshnaogʻaynilari kelib turishdi. Kun boʻyi sarhovuz yoqasidagi supada
dasturxon yigʻishtirilmadi. Kun boʻyi Fayzi ikkalamiz machit
yonidagi magazindan shisha tashidik.

Yor-doʻstlari Toʻraqulboy xizmatni qanday oʻtagani bilan
qiziqishardi.

— Generalning moshinasini haydadim, — deya soʻz boshlardi
Toʻraqulboy.

U toʻrda uzala tushib yotar, oʻz hikoyasidan nechogʻli maroqlanayotgani tamaki tutuni ora basharasidan ayon edi.
Davradagilar uning gaplariga dastlab birmuncha e'tibor, hatto
qiziqish bilan quloq solishdi; soʻng qarashdiki, suhbat maromi
xiyla suyuqlashib, bachkanalashib ketyapti, Toʻraqulboy bu
turishda bandasiga soʻz bermaydigan — xizmat koʻrganlar lof
aralashayotganini ilgariroq payqab, kulgilarini yutgancha birinsirin qoʻzgʻalishdi, qolganlar ularga ergashdi.

Ikkinchi guruh odam yigʻilganda ham Toʻraqulboy gapni
xuddi boyagi joyidan boshladi.

Bu hol shu yoʻsin kechga qadar besh marta takrorlandi.
Kelgan barchaning ensasi qotib bir-bir joʻnadi, ashulachi
oʻrtogʻigina — qoʻshiq aytishga xumor boʻlib, mavrid poylab
yurgan ekan shekilli — kun botguncha turay demadi. U mehmonlar har yangilanganda “Men sevaman”ni olardi.

— Amakim zerikyapti ekan, — dedi Fayzi xuddi oʻzi ham
zerikayotgandek.

Indini Toʻraqulboyning qolgan-qutgan yor-joʻralari kelib
ketishdi. Shundan keyin uni hech kim yoʻ“qlamay qoʻydi. Chamasi, shirin xotiralarini eshitadigan boshqa ogʻaynisi qolmagan
edi. Uch-toʻrt kun oʻtib, oʻziga o“xshaganroq oshnasi keldi. Ikkovlon uzoq otamlashishdi. Mehmon ish yuzasidan qayerdadir
boʻlib, vaqtida kelolmagani uchun uzr soʻradi. Toʻraqulboy hikoyasini unga rus tilida aytib berdi. Soʻng kuzatib chiqarkan, darvozaxona oldida:

— Mne vsyo ravno zdes ne jit, — dedi ma'yuslanib.

Uydan mehmon arigach, Toʻraqulboy endi kechqurunlari
yasan-tusanni joyiga qo`yib, koʻchaga otlanadigan boʻldi. Kunduzlari — sahardan oqshomgacha supada choʻzilib yotadi. Yoni


Fayzining amakisi 173

 

da “BT” sigareti. Har erta choshgohda hafsala bilan soqol qiradi,
yuziga pishillatib atir sepadi — qiladigan ishi shu.

Fayzi ikkalamiz kun-uzzukun uning yonidan jilmaymiz,
dam-badam savolga tutamiz.

— Amaki, u yer yaxshimi, bu yer? — deb soʻraydi Fayzi.

— 0, koneshni, u yer! — deydi amakisi suhbatdosh topilganidan boshi koʻkka yetib.

— Dunyoda eng yaxshi joy qayer?

— Voronej! O-o, Voronej! — deya entikib ketadi Toʻraqulboy.
Soʻng tamaki tutuniga oʻychan tikilib, chuqur uh tortadi: —
Voronej! Gorod moyey pervoy Iyubvi!..

Bir kuni eshakka qiy ortib dashtdan Fayzining otasi kelib
qoldi. Ukasining hamon oʻshandek beg“am-bekor choʻzilib yotganini koʻrib jig'ibiyroni chiqdi.

— Но"), yotaverasanmi endi tolqon shimgan toʻraday boʻlib?
Yo u yoqdan bel-meling sinib kelganmi?! — deya oʻshqirdi.

Toʻraqulboy rostdan ham beli sinib kelgandek oʻrnidan
qoʻzg“almadi, “Nima deyapsan?”, deb oʻgirilib ham qaramadi
— choʻzib-choʻ“zib tamakisini simirib qoʻydi.

— Amakim armiyaga qaytib ketyapti, — deb qoldi Fayzi
xomush.

Oʻsha kuni Joʻraqul amaki ot yoʻrttirib keldi. Tomosha quvib
orqasidan hovliga kirdik. To“raqulboy, chamadoni supa labida,
xayolchan choʻnqayib tamaki tutatardi.

Joʻraqul amaki, qoʻlida qamchi, toʻgʻri uning ustiga bostirib
bordi. Toʻraqulboy akasining vajohatidan hayiqibmi, sekin joyidan turdi.

— Xoʻsh? — dedi Joʻraqul amaki muloyim, maslahat
ohangida. Toʻraqulboyning “gap shu”, degandek bezrayib turganini koʻrdi-yu qamchi bilan bir urib chamadonni agʻdardi va
kutilmaganda baqirib yubordi: — Noma'qulning nonini yepsan, xoʻpmi! Ol chamadonni, otga mingash!..

— Joʻraqulboyning oliftasi koʻrinmay qoldimi?

— Adirda emish-ku, akasiga yordam berib yurganmish.

— Yoʻgʻ-e! Bu kishining ham yerga tushib, odam soniga
qoʻshiladigan kunlari bor ekan-da? Xayriyat.

— Lekin, menimcha, shu bolaning oyogʻini biron joyga
chatib qoʻyishsa, tiyilib qolarmidi? Har qalay, ola xurjun, degan gaplar bor.



174 Ertak bilan xayrlashuv

 

— Eshitmadingizmi, qaysi bir qarindoshlarining qizidan
gap ochishsa, “Sochi sariq ekan”, deb unamabdi-ku!

— Obbo, azamat-ey! Oʻzimiz kal, lekin koʻnglimiz nozik,
deganlari shu-da, a, maxsum? Oʻzlari bir takasaltang-u,
koʻngillari qora sochga ketganini! Sochi sariq emish!

— Adirda yuribdi, dedingizmi, usta? Mening eshitishimcha, akasi bilan arazlashib, choʻlga ketib qolganmish, ekskavatorda ishlayotganmish.

— Shunaqa ekanmi? Ha-a, tuzuk, tuzuk...

— Amakim Mubor opangga haligiday... — dedi Fayzi
chaynalib.

Muborak opam — shaharlik xolamning qizi; uzoq yili onasi
oʻlib, biznikiga koʻchib keldi; maktabni bitirgan, kutubxonada
ishlaydi.

Keyingi paytda boshiga tugun qoʻygan xotinlar uyimizga serqatnov boʻlib qolishdi. Ular ketgach, onam Muborak opamni
oshxonaga olib kirib bir nimalarni uqtiradi. Muborak opam esa:
“Pishirib yeng uningizni, xolajon! Naynov, laqma. Boshimga
uramanmi?”, deya eshikni qarsillatib chiqib ketadi. Men uning
shu qiligʻini yaxshi koʻraman.

Keyingi paytda Toʻraqulboy kattakon portfel koʻtarib
koʻchamizda tez-tez paydo boʻla boshladi. U choʻldan bir kelganida qoʻlimga buklogʻliq qog`oz tutqazarkan:

— Shuni Mubor opangning kitobi ichiga solib qoʻy, — dedi
mugʻambirona iljayib. Angrayib turganimni koʻrib va'da qildi: —
Fayzi ikkovingni choʻlga olib boraman.

Uyga yugurdim...

Ertasi kuni uyimizga Fayzining otasi, onasi va yana bir ayol
tugun koʻtarib mehmonga kelishdi. Ular ketgach, onam Muborak opamni oshxonaga olib kirdi. Men eshik tirqishiga qulog`imni

qoʻydim.

— Boring-e, shu oliftangizni boshimga uramanmi? — derdi
Muborak opam harchand.

— Nimasi yomon, Muborakjon? Alining qilichiday yigit
boʻlsa... — deya avrardi onam.

Negadir bu gal Muborak opam eshikni qarsillatib chiqib
ketmadi.



Fayzining amakisi 175

 

Oʻsha oqshom — biz ayvonda oʻtirardik — devorimiz tagida
“Alining qilichiday yigit”ning xirgoyisi eshitildi:
Ikkalamiz bir avlodning bolasi,
Ne qiladi bir-birimiz sevganda...

Hammamiz Muborak opamga qaradik. U yerga tikildi, qizardi,
keyin yugurib uyga kirib ketdi.

— Amakimning toʻyi ertaga, — dedi Fayzi.

— Mubor opamning toʻyi! — dedim men.

Biron oylar oʻtgach, Fayzining amakisi — mening pochcham kechqurunlari bir qoʻlida toʻrxalta, bir qoʻlida qovun yoki
tarvuz koʻtarib uyga qaytadigan, soʻngra egnida beqasam chopon,
chiqib tol tagidagilarga — oʻsha, kechagina oʻzini muhokama
qilganlar safiga qo`shiladigan boʻldi.

— Yur, amakim chaqiryapti, — de(ganmi)di kunlardan
bir kun Fayzi kattalardek tashvishmand yoʻsinda. — Ikkovimizga
aytadigan gapi bor ekan.

— Jiyanlar, — deya oʻychan soʻz boshla(ganmi)di Toʻraqul
pochcham. — Bilasizlar, men oʻ“qimoqchi edim. O`qishni bitirib shaharda qolmoqchi, kattaroq biron ish qilmoqchi edim.
Boshqacha odam boʻlmoqchi edim-da, boshqacha! Orzularim
osmonni koʻzlagan edi. Hammasiga erishaman, deb ishonardim, hammasiga. Bugun kelib qarasam — hech biriga erisholmabman, hech qaysisiga-ya! Nimadir yetishmadimi, nimadir
xalaqit berdimi — nima? Bilmayman. Eh, bu gaplarni sizlarga
nima uchun aytyapman?..

Biz uni hali shu choqqacha sira bunday tushkun, bunday
jiddiy qiyofada koʻrmagan edik.

...Rost edimi shu?

Keyinroq oʻzimiz — Fayzi ham, men ham amaki boʻldik,
jiyanlarimiz ketimizdan ergashib yura boshladi.

Tol tagidagilarni hamon qizgʻin muhokama ustida uchratardim. Ular orasida Toʻraqul pochcham ham boʻlardi. “Nimani
gapirisharkan buncha?”, deb ajablanardim.

U yerdan oʻtganimizda davradoshlar bizga — Fayzi bilan
menga zimdan qarab-qarab qoʻyishlarini sezardim, shunda koʻzim
hech narsani koʻrmas, qulogʻim hech narsani eshitmas
edi. (Chamasi, Fayzi ham mendek “koʻru kar” edi.)



176 Ertak bilan xayrlashuv

 

Ajabo, doim shular yonidan oʻtsam, hanuz-hamon Fayzining amakisi — mening pochchamni naql qilishayotgandek
tuyulardi...

Endi bu gaplarga koʻp boʻldi. Endi qishloqqa borgandagina,
Fayzini, Fayzi ikkalamizning bolalik zavqimiz, havaslarimiz
sababkori — Toʻraqul pochchamni koʻrgandagina eslab-eslab
qoʻyaman. Eslayman-u oʻylab qolaman: oʻshanda rostdan ham
kunlardan bir kun Toʻraqul pochcham Fayzi ikkalamizni huzuriga chaqirib azza-bazza hasrat qilgan, bizga — ha, Fayzi bilan menga nimadir, oʻzi ham tagiga yetolmagan nimanidir aytmoqchi, uqtirmoqchi boʻlganmidi yoki buni oʻzimcha toʻqib
yuribmanmi? Bilmayman. Ulardan soʻrashga esa iymanaman.
Lekin negadir shunga — kunlardan bir kun Toʻraqul pochcham Fayzi ikkalamizni huzuriga chaqirganiga, chaqirib azzabazza hasrat qilganiga, hasrat asnosi bizga — ha, Fayzi bilan
menga nimanidir, oʻzi ham tagiga yetolmagannimani dir aytmoqchi, uqtirmoqchi boʻlganiga ishongim keladi.

...Fayzining amakisi — mening pochcham boshqacha odam
boʻlmoqchi edi, boshqacha! Bilasizmi, qanday? Bilmaysiz. Men
ham bilmayman, Fayzi ham, oʻsha odamning oʻzi ham...

Buni endi hech kim bilmaydi, bilolmaydi.




177

 

QOR BOSGAN DOVON

Malik, Nishon, oʻsha qattiq kelgan qish eslaringdami? Qattol
dara yoʻli, olijanob Safarov...

Bugun men uni “Toshkent” mehmonxonasi oldida uchratib qoldim. Yoʻq, uchratishni kutmagan, oʻylamagan edim —
tasodifan duch keldi. Yonida oʻziga o“xshaganroq bir kishi. Tanimadim. Maydonda kezib yurishibdi. Hasan- Husandek bir xil kiyinishgan. Kiyim-boshlari yangi, a'losifat, ammo birovning egnidan nasiyaga olgandek qandaydir zebsiz, yarashiqsiz. Chamasi, kecha kelishgan. Keliboq zarur ishlarini bitirishgan-u kechqurun yo “Toshbolta oshiq”qa (nechanchi marta?), yoki bironbir (to`ylarda eshitaverib zerikmagan) xushovoz xonandaning
konsertiga kirib miriqishgan. Bugun esa u yoq-bu yoqni aylanishgan, albatta SUM, GUMlardan sovgʻa-salom olishgan,
restoranda oʻtirib “bir xumordan chiqishgan”. Mana, endi mayin
kekirib poytaxt manzaralarini koʻzdan kechirishmoqda. (Axir
qishloqqa qaytganingda safar taassurotiga qiziqqan birov-yarim
“Ha-a, bu Toshkentlar qalay ekan?” deya soʻrab-netib qolsa,
mum tishlab turolmaysan-ku! “E, so“ramang, birodar! Erkagu ayolini ajratib bo`lmaydi. Qizlar ham shim kiyib qolibdi deng,
barining sochi qirqilgan. Qiyomat. Lekin bu metro degani zoʻr
ekan, hamma yogʻi marmar-a!”) Hozir teatr maydoniga
oʻtishadi: antiqa favvora tevaragini ham bir aylanishsin-da... Xuddi
shu payt uchrashib qoldik.

— E, e, jiyan! — dedi Safarov quchoqlashmoqchidek
qoʻllarini ikki yonga yozib.

Salomlashgan, hol-ahvol soʻrashgan boʻldik: “Qaysi shamol
uchirdi?”. “Xizmatchilik, jiyan. Shahringizda mehmonmiz”.

Taxminim toʻgʻri chiqdi: kecha kelishgan ekan; “Xudo xohlasa, bugun oqshom poyezdni koʻzlab turibmiz”.

— O`zimizning ukalardan, — deya Safarov meni sherigiga
tanishtira ketdi. — Shu yerda, Toshkentda ishlaydi. Idorasi —
huv anovi baland binoda. Koʻryapsizmi, tepasida soati ham
bor! Shundaymi? (Gapini menga tasdiqlatib oldi.) Bular toʻoʻrt-beshta boʻlib bu yoqdan borishardi. Qishning kuni deng,




178 Ertak bilan xayrlashuv

 

sovuq, izgʻirin. Egnilarida charmga oʻxshagan yupqagina haligi,
nima deydi, kurtkami, istansada diqillabgina yer tepib turishadi.
Ustudent-da. Rahmim keladi. “Mininglar moshinaga”, deyman. Ekspeditor edik, tagimizda moshina, istansadan taxta-yu
shifer tashiydigan vaqtlarimiz. Shuytib deng, to“ʻ-oʻrt-beshtasini moshinaga oʻtqazib qishloqqa olib qaytaman. Yoʻl boʻyi ashulani vang qoʻyib ketishadi. Ustudent-da. Mana, endi qarang,
qanday odam boʻlib ketishdi!! Toshkentday joyda ishlash osonmi? Faxrlanamiz-da bular bilan, faxrlanamiz. Nima dedingiz?

— Shunday, shunday, — deya sherigi ham unga qoʻshilib
men bilan faxrlandi.

— Qani, bunday bir choylashaylik bo`lmasa, — dedi Safarov restoran tomon ishora qilib.

Men ham oʻz navbatimda ularni uyga taklif etgan kishi
boʻldim.

— Aytdim-ku, bugun oqshom poyezdga chiqmoqchimiz,
— dedi Safarov afsuslangandek. — Lekin yanagi qatla yoʻlimiz
tushsa, siznikida albatta bir mehmon boʻlishimiz bor, ha, hisobga
olib qoʻying, jiyan. Ehtiyotdan adresingizni yozib bering. Toshkent bizga Makkaday gap, mana shunday kelib-kelib turamiz.

Biz u bilan anchayin tanish hamqishloqlar kabi jo'ngina
ajralishimiz, men undan qishloqdagilarga salom aytishini soʻrab,
u esa navbatdagi kelganida albatta mehmon bo`lajagini ta'kidlab
odatdagidek xayrlashishimiz, shahar odamiga xos parishonxotirlik
ichida men uni birpasdan keyin unutishim, butunlay unutishim,
yana oʻzimning bosh-adoqsiz tashvishlarimga shoʻngʻib ketishim
mumkin edi. Shunday boʻlgani tuzuk edi, ammo xoʻ`shlashar
chogʻimiz u ishni buzdi — dabdurustdan soʻrab qoldi:

— Hoʻ`-o“, Durdara esingizdami, jiyan? Boʻron chatoq?..

Durdara! La'nati Durdara! Esingdami, Malik? Esingdami,
Nishon?

Durdara, du-ur dara — chek-adoqsiz olis dara...

Egnimizda yengil nimcha-kurtka (palto bizga yarashmaydi:
qoʻpol, uzun), boshyalang (telpak ogʻirlik qiladigan mahallarda!), oyoqlarimizda yozlik boshmoq (qishligiga pul qayda?),
uchovlon — Malik, Nishon va men yangi yil bayramini uyda,
ota-onalarimiz bag`rida oʻtkazish uchun qishloqqa jo'nadik. Uyda
bizni bezatilgan archa emas, qorbobo emas, sirli sovg“a-salom


Qor bosgan dovon 179

 

lar ham emas — issiqqina sandal, atay asrab qoʻyilgan kuzgi
uzumlar, olma, behi, ularning xonani toʻkinlik gashtiga toʻldirgan
anvoyi hidi, onalarimiz, ukalarimizning qadrdon quchog£ii,
mehri kutardi.

Ammo poyezddan tushgach bizni sovuq stansiya, chillada
mastiqqan boʻri misol xunuk uvillab oyoqdan chaladigan boʻron,
yuzlarga zaharli ignadek sanchiladigan daydi izgʻirin qarshi oldi.
Pisand qilmadik: yosh edik, sogʻlom edik. Sovqotardig-u yaqin, juda yaqin joyda — huv anovi kulrang tuman pardasida
osmonga oʻrlab, osmonga qoʻshilib gʻira-shira koʻzga chalinayotgan dovon ortida, adirlar qoʻyniga yashiringan bir qishloq
borligini, unda uyimiz, issiq-issiq uylarimiz borligini, omad
yoʻlimizni bersa, hademay u yerga yetib olishimizni oʻylab,
badanlarimizga iliqlik yugurgandek boʻlardi. Yaqin, juda yaqin.
Devdek xoʻmrayib turgan anovi dovondan eson-omon oʻtsak
— uyga yetganimiz.

Bamisoli nuqul sovuq, badnamo temir-u qoʻrgʻoshindan
quyilib, rutubat makon qilgan qafasdek tor, nimqorong£i stansiya binosidan navbatma-navbat chiqib, kaftimiz — quloqlarimizga qopqoq, yugurishga shaylanayotgan odamga oʻxshab, turgan joyimizda depsingancha yoʻlovchi mashinani poylay
boshladik.

Omadimiz chopganimi, koʻp kutishga toʻgʻri kelmadi. Poyloqchilikka chiqqan Nishon oʻsha zahoti yugurib kirdi:

— Mashina!

Roʻparada, temir yoʻldan narida saf tortgan, tevarak-atrofi
egalarini kutib, qor koʻrpasi ostida mudrab, zerikib yotgan
yogʻoch-u koʻmir uyumlariga toʻla pastak-pastak taxta omborlar
biqinida koʻringan yuk mashinasi gʻildiraklaridagi zanjirlarni
shaldiratib kelib yonginamizda toʻxtadi. Kabina oynasini tushirib, boshida savatdek telpak, poʻstini yoqalarini koʻtarib olgan,
yuzi shishinqiragannamo bir kishi boʻynini choʻzdi:

— Ha, jiyanlar, yoʻl boʻlsin?

— Bogʻbologa, — deya uchalamiz baravar javob qaytardik.

— E, oʻzimizning bolalar-ku! Kimning uli bo`lasizlar?

— Salim tegirmonchining, — dedi Nishon chiyillab.

— Qahhor darozning ukasiman, elektrstansiyadagi, — dedi
Malik istar-istamas poʻng£illab.



180 Ertak bilan xayrlashuv

 

— Abrayevning, — dedim men oxirida, nimagadir umidvorlik bilan.

— E-e, shunday denglar? Buni qarang. — Savatdek telpak
yoniga — shofyorga oʻgirildi.

— Safarov, — dedi Nishon pichirlab. — Hamsoyamiz. Uyi
sal nariroqda-yu, baribir hamsoya-da.

Kabina ichidagi gap eshitilib turardi.

— Devonamisiz oʻzi, Norboy aka? Kunni qarang,
boʻlmaydi-e! — derdi shofyor oʻjar ohangda. — Ana, dovonni
qor bosib yotibdi. Undan yuraman deganning yuragi otniki
boʻlishi kerak. Xudo koʻrsatmasin, Durdaraning yoʻlini oʻzingiz
bilasiz, borguncha...

Kabinaning narigi eshigi ochildi, quloqchinli, qora choponga
oʻrangan shofyor tushib, oldimizga keldi.

— Ukalar, xafa boʻ“lmaysizlar, — dedi u Nishonning yelkasiga
qoʻlini qoʻyib, — yukimiz ogʻir, dovondan yurolmaymiz. Koʻryapsizlar, moshinaning usti ochiq. Kiyimlaring ham... Yaxshisi,
men sizlarni ammamnikiga olib borib qoʻysam. Uyi shu yerda,
yaqin. Bu kecha mazza qilib gurungni urib yotsalaring-da, ertaga
— xudo poshsho, kun ochilib, qulayroq biron moshina boʻlsa...
Maylimi?

Biz moʻltirab Safarovga tikildik.

— O` Choʻlli! Qoʻy shu gapni, bu yoqqa chiq! — dedi Safarov amirona ohangda. Soʻng bizga koʻz qisib, mashinaga imo
qildi: — Mininglar, bolalar! Ikki soat nima degan gap? Xashpash deguncha yetamiz. Sovuq yeb qoʻyarmidi? Boʻzbola, ustudent. Ammangnikida nima bor? Bugun praznik, uylariga borishi
kerak. Shundaymi, jiyanlar, a?

Yashang, Safarov amaki!

Bizga xuddi shu gap kerak edi. Lip etib uchalamiz ham
mashinaga chiqib oldik. Mashina Safarovniki, unga ammasining
uyini bahona qilib ortiqcha dahmazadan qutulmoqchi boʻlayotgan
anovi qoʻrqoq shofyor emas, tushungan odam Safarov xoʻjayin.
Xoʻjayinning gapi gap!

“Etagi” tushirilib, boʻg“zigacha terak boʻyi keladigan uzunuzun taxtalar ortilgan mashina haydovchisiga qoʻshilib
ogʻringandek, istar-istamas joyidan qoʻzgʻaldi. Yoʻlovchi mashinaga intizorligimiz sovuq xoʻmrayib turgan qizgʻish stansiya bi


Qor bosgan dovon 181

 

nosi, tuman ichiga shoʻngʻib ketgan temir yoʻl-u tevarak-atrofi
ivirsib yotgan taxta omborlar bilan birga ortda qoldi. Mashina
hademay bahaybat dovonga, dovon emas, bamisoli osmonga
oʻrlab ketgan ilon izini chetlab oʻtib (“Undan yuraman deganning yuragi otniki boʻlishi kerak!”), oddiy odam yuragi bilan
yurishga oʻngʻay, tepasida qoyalar vahimali qaqqayib, ajdahodek
ogʻzini ochib turgan dara yoʻliga burildi.

Qoyalarning xira koʻlkasidan boshqa narsani koʻrib bo`lmaydi
— hamma yoq tuman. Chiroqlarini yoqqan mashina paypaslangancha, toqatni toq qilgudek imillab bormoqda. Goʻyo tuman
ichida silkinib, tuman belanchagida tebranib turgandekmiz. Qiyalik
yoki doʻnglikka koʻtarilganda xuddi tuman qoʻyniga singib, tumanga qorishib ketgandek boʻlamiz. Dara boʻylab allanima, yoʻq,
ajdaho na'ra tortayotgandek. Ajdaho bizni domiga chorlamoqda, yutmoqda...

— Dovondan ketsak zoʻr boʻlardi-da, — dedi Nishon quloqlarini kaftlari bilan ishqarkan. — Birpasda yetardik.

— O`ʻlging kelgani yoʻqmi? — dedi Malik.

— Oʻ`lmoq yo qolmoq-da, joʻra, bu nima azob?

— Shoshmay tur endi, uyga borganda oʻlasan. Davay, ashula
aytamiz.

— Ashulaga balo bormi shu paytda? — deya luqma tashladim
men. — Sovuqda oʻlaman deb ketyapsan-u!

Ular gapimga parvo qilishmadi, boshlashdi:

Qarg'alar-r-r uchsa-a-a qarayli-i-ik...

— Qo`ʻshilsang-chi, — dedi tishlari takillayotgan Nishon
menga. — Isigandek boʻlasan, xudo ursin. Sovuq esingdan chiqadi-da. Qani, ha! Qargʻalar-r-r...

Men esa labimni qimirlatishga ham qoʻrqardim: sovuq kiradi. Yoʻq, ular ham sal oʻtmay “isinib boʻlishdi” — bas qilishdi.
Biri qulogʻini, biri burnini ishqashga tushdi.

Mashina sekinlagandek boʻlib, Safarovning ovozi eshitildi:

— Ha, jiyanlar, jimib qoldilaring? — dedi u kabinadan
hovur purkab. — Baland-baland aytinglar-da ashulani, biz ham
eshitaylik!

— Yetib qoldikmi, amaki? — deb soʻradi Nishon chiyillab.



182 Ertak bilan xayrlashuv

 

— Yetamiz, yetamiz. Daraning ogʻziga oz qoldi.

Daraning og`ziga yetguncha... burnimiz, quloqlarimiz ishdan chiqdi, ular haqida qayg“urmay qoʻydik — yoʻq hisobi boʻlib
qoldi. Oyoqlarimizga yopishdik. Lekin oyoqlar na bunday iliganga oʻxshar, na birdan muzlab, bizni tinch qoʻyar edi. La'nati
boshmoq, ichiga xuddi aysberg muzidan bir boʻlak joylangandek! Nishon boʻynidagi sharfni yechib oyogʻiga oʻradi. Malik
bilan men ham shunday qildik. Ammo quloq-burun boshqayu, oyoq boshqa, ular har xil etdan yaralgan ekan.

Bir vaqt Nishon piq-piq qila boshladi.

— E-ha, Gamletim, oʻylay-oʻylay oxiri o'lmoqqa jazm etdilarmi, — dedi Malik. Ichimizda dadilrogʻimiz ham,
shoʻxrogʻimiz ham shu edi. — Tentak boʻlib qoldi bu, — dedi
keyin menga qarab va jiddiy uqtirdi: — Sovuq yomon-da, odamni
mana shunday tentak qilib qoʻyadi. Sen ham ehtiyot boʻl!

— Yig`ʻlayapman, — dedi Nishon qalt-qalt uchib, eshitilar-eshitilmas. — Picha isiganga oʻxshayman. Sizlar ham
yig'langlar.

— Ana, aytmadimmi?! — dedi Malik yana kulgiga olib. —
Sogʻ odam shu havoda isidim deydimi?

Biroq koʻp oʻtmay Malik ikkalamiz ham “tentak boʻlib
qoldik” — boshqa iloji yo“q edi. Chindan ham, odam sal yengil
tortgangami, isigangami oʻxshadi. Toshbaqa misol boʻynimizni
ichimizga tortgan ko`yi gʻujanak boʻlib, uvillagancha bir-birimizning pinjimizga tiqilamiz. Rahmi keldimi, Malik Nishonning oyogʻini bagʻriga oldi, men oyogʻimni asta Nishon tomon
uzatdim...

Biz hozir “ajdaho”ning naq “oshqozoni”da edik. Hali ancha
yurishimiz kerak, ancha. Boyagi hazil-mutoyiba-yu “ashula”,
“yig'i” — hech biri kor qilmay qoldi. Endi goʻyo ortiq sezgihisdan mahrum, jonsiz uchta gavda, uch jasad “ajdaho
oshqozoni”da qalqib-qalqib shunchaki suzib yuribdi, xolos. Faqat
bu jasadlarning ich-ichida bittadan chiroq miltillaydi: “Axir,
uyga boryapmiz-ku, uyimizga! Axir, yetarmiz-ku! Uyimiz issiq, pechka bor, sandal bor, olma, uzum, behi...”

Bir vaqt mashina toʻxtadi, g“oʻngʻir-gʻoʻngʻir ovozlar eshitildi. Karaxt, bemajol gavdalarimizni koʻtarib qaradik.



Qor bosgan dovon 183

 

Ura! “Ajdahoning qorni” — daradan chiqibmiz! Ana,
koʻkish gʻubor ichida ikki adir oraligʻidagi soylikda joylashgan
besh-oʻn xonadonli Avjin ovuli! Undan naryogʻi — yarim soatlik
yoʻl. Ura!

Mashinamiz soylikka yengan joyda toʻxtab turardi. Oldi qarmoqqa oʻxshagan, kamonsimon xoda bilan toʻsilgan; yoʻl chetida omonatgina taxta hujra. Shlagbaum! Egnida eski chakmon,
toʻshi ochiq, yuz-koʻzini soqol bosgan bir kishi kabina oldida
Safarov bilan munozara qilmoqda.

— Meni taniyapsizmi oʻzi, Boʻron aka? — derdi Safarov
boʻgʻilib.

— Menga bunday siyosat qilmang, xoʻpmi! Men sizni tanimayman! — derdi kishi jangarilik bilan. — Aytdim-ku, mumkin
emas!

— Ebi, bu odamga bir balo boʻlganmi oʻzi? Har kuni oʻtibqaytib yurgan yoʻlimiz boʻlsa...

— Bugun oʻtmaysiz-da. Bugun — kalantir!

— Axir, ertalab ketayotganimizda hech gap yoʻq edi-ku?
Qorangizni ham koʻrmadik? Qachondan boshlab...

— Hozirdan boshlab — kalantir! Tushdan keyin shunday
buyruq boʻldi. Yuqoridan!

— Qoʻying, Boʻron aka, oʻzimizning odamsiz, — deya
Safarov kabina eshigini ochib oyogʻini tushirarkan, murosa qilishga urindi: — Anov ola tayogʻingizni ko`taring endi, yoʻldan
qoldirmang odamni buytib. Tepada yuk bor, koʻryapsiz.

— Anovilar-chi? Ular ham yukmi?

— Ular... — Safarov biz tomon oʻgirildi, — oʻzimizning
bolalar, ustudentlar.

— Ayting, tushsin.

— E-e, qoʻying-da shu gapni, Boʻron aka! Toshkentday
joydan praznik qilib kelishyapti, uylariga borishi kerak.

— Uyiga shunday koʻkarib boradimi? Uni qarang, sob boʻptiku bari. Yoʻq, tushadi, gap tamom! Kalantir!

— E, karantinlamay keting! — dedi Safarov achchiqlanib.
— Taxta-maxta kerak boʻlsa, bunday aylantirib oʻtirmay...

— Kalantir deyapman, musulmon, taxta emas!

— O“ bobo, mana bu Abrayevning oʻgʻli boʻladi! — dedi
Malik meni koʻrsatib.



184 Ertak bilan xayrlashuv

 

— E, menga desang, xudoning uli bo'lmaysanmi — tushasan!

— Ha, bular tushsa, bizni qoʻyib yuborasizmi, axir? —
dedi Safarov ilojini topgandek.

— Tushsin qani.

Mehribon Safarov qoʻllarini ikki yonga yozgancha bizlarga
qarab nochorona iljaydi:

— Jiyanlar, oʻzlaring koʻrib turibsizlar, bu odamga xudo
bas kelmasa...

Mashinadan birinchi boʻlib Nishon tushdi. Tushdi-yu, joyidan turolmay oʻtirib qoldi.

— Ha? — dedi Malik unga engashib.

— Oyogʻim... — Nishonning afti ayanchli bujmaydi.

— Bular endi nima qiladi? — dedi Safarov.

— Ishingiz boʻlmasin, siz ketavering, — dedi kishi toʻsiqni
koʻtarib mashinaga yoʻl ocharkan.

— Aytganday, qachondan beri bu karantinchilikka oʻtdilar?
Ilgari chorvada edilar shekilli? Yo bunisi begʻalva, serdaromadroq ekanmi? — Safarov kinoya bilan uni bir achitmoqchi
boʻldi.

— Bu yoʻldan sizga oʻxshaganlar oʻtadigan boʻlsa, men
doim shu yerdaman!

— Zoʻrsiz, zoʻrsiz, — dedi Safarov gapga e'tibor bermay va
kabina eshigini yoparkan, bizdan uzr soʻragan boʻldi: — Xafa
boʻlmaysizlar endi, jiyanlar.

Mashina gʻubor ichida koʻrinmay ketgach, yonimizdagi kishi
“Noinsof!” deb toʻngʻilladi va bizga oʻgirildi:

— Yuringlar.

U qiyalikka qarab yoʻl boshladi. Malik ikkovimiz Nishonni
ikki yonidan olib indamaygina unga ergashdik.

U bizni qayoqqa olib bormoqchi? Nega yoʻldan qoldirdi?
Qayoqdan paydo boʻldi oʻzi? Maqsadi nima? La'nati “kalantir”!

Oldimizda hoʻqqidek boʻlib churq etmay ketayotgan bu
odam, uning yargʻoq telpagi, eski chakmoni, paytavasi chuvalib borayotgan qoʻpol etigi ko“zimizga balodek koʻrinardi. Lekin shu tobda qoʻlimizdan nima keladi, ilojimiz qancha?

“Kalantir” bizni ovul chetidagi, girdi tosh bilan oʻralgan
qoʻraga olib bordi, peshayvonsiz imoratning chap yonidagi kichik



Qor bosgan dovon 185

 

bir xonaga boshlab kirdi-da, oʻzi chiqib ketdi, shu bo`yi qorasi
koʻrinmadi.

Xiyol oʻtib, boshiga qalin ro“mol oʻragan, koʻk duxoba kamzulli novcha bir ayol kirib:

— Yaxshi yuribsizlarmi, yigitlar? Sovqotibsizlar-da? — dedi
va poygakdagi pechkaga lang£illatib oʻt yoqdi. Keyin dasturxon
yozib, non-choy, bir tovoqda qovurdoq keltirib qoʻydi:
boshimizda turib bir lahza bizga razm soldi-da, — yeb-ichib
oʻtiringlar-a, aylanaylar, — deya xonadan chiqdi.

Qovurdoqni paqqos tushirdig-u oʻzimizni ogʻir, lohas seza
boshladik. Xona xiyla isib qolgan edi. Badanlarimiz boʻshashib,
yayrab, quroqi yakandozlarga choʻ`zilgancha loʻlabolishlarga yonboshladik. Sovqotib charchagan ekanmizmi, issiq elitibdimi,
koʻzimiz ilinibdi, tarrakdek qotib qolibmiz. Tush koʻrgan boʻlsak,
uchalamizning ham tushimizga la'nati Durdara emas, issiqqina
uylarimiz, sandal, olma, uzum, behilar, ukalarimiz, onalarimiz kirgandir...

Toshkentdek joydan atay yoʻlga chiqib, manzilimizga bir
qadam qolganda birovning uyiga majburan qoʻnib, yangi yil
bayramini uyquda, ana shunday tushlar bilan “kutib oldik”.

Yangi yilning birinchi tongi uygʻonib koʻzimni ochsam,
ostonada kechagi ayol turibdi.

— Sizlarga moshina yuboribdilar...

Shosha-pisha sheriklarimni uyg“otdim. Koʻzlarimizni ishqayishqay xonadan chiqarkanmiz, dasturxonda qoʻl urilmagan bir
tovoq oshni koʻrdik. Kechagi!

Tashqarida bizni biqiniga “Veterinariya” deb yozilgan
moshrang yengil mashina kutib turardi. Ayolga na “rahmat”, na
“xayr” deyishni unutib, mashinaga oʻtirdik.

Shofyor asli shu ovullik ochiqqina, soʻzamol yigit ekan,
oʻzi gap boshlab qoldi:

— Kecha kechalab kelgan edim. Bayramda boboy-momoyni
yoʻqlab qo`yish kerak-da. Oʻzim sovxozda turaman. Sizlarning
bu yerda ekanliklaringni bilganimda kechayoq olib borib
qoʻyardim. Ertalab Boʻron chatoq aytdi, “Uyda mehmon bolalar bor edi. Toshkentdan kelishayotgan ekan”, dedi. Saharlab
uyga boribdi.

— O`zi qayerda? — dedim men.



186 Ertak bilan xayrlashuv

 

— Hozirmi? Molning boshida, qoʻrada boʻlsa kerak-da.

— Shlagbaumda emasmi?

— Shlagbaumda nima bor unga? — dedi yigit kulib. —
Choʻpon-ku, choʻponligini qiladi-da. Hozir mollarning ahvoli
chatoq.

— Kasal tarqaganmi? Karantin deyishayotuvdi? — deb
qiziqsindi Malik.

— Karantin-parantin-ku emas, sovuq. Sovuqda molni asrash, qishlovdan toʻkis chiqarish osonmi, oshna!

— Kecha bizni karantin deb yo`ldan olib qoldi-ku?

— Kim? Boʻron chatoqmi?

Malik boʻlgan gapni aytib bergan edi, shofyor qiyqirib kuldi.

— Obbo, chatogʻ-ey, sizlarni toza boplabdi-ku! Karantin
deyilsa, birinchi biz bilmasmidik? U nima qilib yurgan ekan
shlagbaumda? Karantin boʻlganda ham odam oʻtkazilaveradiku? Aytmadilaringmi? Chatoqligiga boribdi-da. Sizlarni bir
mehmon qilgisi kelganmi? Isinib olsin, deganmi? Qiyomat odam.
Fe'liga tushunish qiyin. Oʻrligi tutsa, aytganini qildirmay
qoʻymaydi. Arzimagan bir gapning ustidan tugʻishgan ukasi bilan
necha yildan beri gaplashmaydi. Lekin oʻzi zoʻr choʻpon, yaxshi odam. Obbo, chatogʻ-ey, sizlarni rosa boplabdi-da.

— Ukkagʻar “Kalantir”! Bayramni uyda oʻtkazolmadig-a!
— dedi Malik.

Uchalamiz Boʻron chatoqni boplab 80 КМ oldik.

Ertasi kuni otam koʻchadan qaytib:

— Safarovning mashinasida kelgan ekansizlar-da? — deb
qoldi. — Boya choyxonada koʻrdim, “Qarasam, stansiyada diqillabgina turishibdi, olakeldim”, dedi.

Men boʻlgan gapni, bir kun yoʻlda tunab qolganimizni otamga aytmadim. Boʻron chatoq haqida ham gapirmadim. Indamay
qoʻya qoldim.

Sen ham buni hech kimga aytmagandirsan, Nishon? Senchi, Malik? Darvoqe, nimasini aytardik, nima deb aytardik?
Bir paytlar qish kuni ikki soat sovuqda yurgan boʻlsak yuribmiz-da, aytishga arzigulik nimasi bor buning?

Ammo ba'zan yomg£ʻirda mening belim ogʻrib qoladi. Juda
qattiq ogʻriydi, Nishon. Juda qattiq, Malik. Sizlarning-chi,



Qor bosgan dovon 187

 

sizlarning qayerlaring ogʻriydi? Nimadanligini bilmaysizlarmi?..

Bugun men Safarovni “Toshkent” mehmonxonasi oldida
uchratib qoldim. Yoʻq, uchratishni sira kutmagan, oʻylamagan
edim — tasodifan duch keldi. Bugun u menga yana oʻsha la'nati
darani, bizga qilgan yaxshiligini eslatdi. Shunda yodimga boshqa
bir voqea tushdi.

Institutga kirish imtihonlaridan biri paytida tishim qattiq
ogʻrib qoldi. Bir azobda imtihonga kirib chiqdim-u yaxshi baho
olganimdan suyunib, jagʻ'imni ushlash ham xayolimda yoʻq,
koʻchada ketayotsam, kimdir: “Hoʻ yigitcha!” deb chaqirib qoldi.
Qarasam, bir-biriga yarashgan yoshgina kelin-kuyov. Ikkalasining ham qoʻlida muzqaymoq, menga qarab jilmayib turishibdi.
“Imtihon topshirdingizmi? Necha baho oldingiz?” — deydi yigit.
“Toʻrt”, — dedim hayron boʻlib. “Yashang, mana, sizga mukofot! — u qoʻlidagi qogʻozi ochilmagan muzqaymoqni menga
tutqazdi. — Oling, oling, tortinmang. “Besh” olganingizda boshqa
narsa sovgʻa qilardik, a?” — shunday deb u kelinchakka yuzlandi. Muzqaymoq yalayotgan kelinchak jilmaygancha bosh irgʻadi.
“Ikkita olgan edik. Mana, bittasini opangiz yeyapti, bunisi —
sizga. O“zimniki edi, sizni koʻrib, sizga bergim keldi. Imtihondan yaxshi oʻtganingiz uchun. Qani, oling”. Ular menga shunday ochiq chehra, samimiyat bilan boqib turishardiki, muzqaymoqni olmay ilojim qolmadi. Oldim-u tish ogʻrig'imni ham
unutib yeya boshladim va, taajjub, og`riq taqqa toʻxtadi.

Kim bilsin, balki oʻshanda yigit muzqaymoqni juft qilib olishga olgan-u, keyin yegisi kelmay qolgandir, balki uning ham
tishi ogʻrib turgan-u tashlab yuborishga koʻngli bo`lmay, meni
koʻrib shunchaki manzirat qilgandir? Kim bilsin. Lekin mana,
oradan shuncha yil oʻtganiga qaramay, gohida oʻsha kelin-kuyovni qoʻmsab qolaman, qidiraman. Ularni hamon oʻshanday
— biri biriga yarashgan yoshgina kelin-kuyov holida koʻrgim
keladi...

Bizga yaxshilik qilmoqchi boʻlgan olijanob Safarov...

Ko`zimizga balodek koʻrinib, nafratimizni qoʻ“zgʻagan Boʻron
chatoq...

Menga muzqaymoq hadya etgan oʻsha kelin-kuyov...



188 Ertak bilan xayrlashuv

Malik, Nishon, men bugun ham ba'zida yana oʻsha daraga
tushib qolgandek boʻlaman va oʻzimga taskin beraman, oʻzimni
ovutaman: “Mana, hozir uyga yetaman, issiqqina uyimga. U
yerda...” Shunda beixtiyor olijanob Safarov yodimga tushadi.
Boʻron chatoqni esa negadir eslamayman. Sizlar eslaysizlarmi
uni? Kim edi u? Qanaqa odam edi? Nega u bizni yoʻldan olib
qolgan edi, Malik, bilasanmi? Sen-chi, Nishon, la'nati Durdara yoʻlidagi himoyasiz hamrohim?..




189

 

ВОС"ВОГОМК КО"КАЪЮООЗН

Yozgan narsalarimni men eng avval unga oʻqib beraman.
Adabiyotni suv qilib ichgan, qilni qirq yoradigan bilimdon
doʻstlarim koʻp, lekin mening toʻngʻich oʻ“quvchim doim —
Najmiddin. Hikoya unga ma'qul kelsa, menga kifoya, keyin bilimdon doʻstlarim nima desa deyaversin — ishonmayman. Yozganimning biron joyi yoqib ketsa, u tizzasiga shapatilab “Toʻgʻri,
toʻppa-toʻgʻri!” deya qiyqirib yuboradi, hikoya ma'qul tushmasa,
anchayin “Yaxshi”, deb qoʻya qoladi; koʻnglim toʻlmaganini
koʻrib, gapini takrorlaydi: “Yaxshi dedim-ku!” Bilingki, hikoya
yoqmagan, bilingki, hikoya yomon yozilgan. Aytadigan bor fikri
shu uning. Bilimdon doʻstlarim esa... bilimdon, xolos.

Najmiddin — hamyurtim, bir tumandanmiz; u togʻ etagidagi, dov-daraxtga ko“milgan obodgina Bogʻbolo qishlogʻidan. Bizni
musofirchilik yaqinlashtirgan. Meni qora tortib, uyimga tez-tez
kelib turadi. Koʻpincha yakshanba kunlari keladi.

U shaharda yashashni yaxshi koʻradi, oʻzining ta'biri bilan
aytganda — “shaharsevar”. “Tashselmash”da ustalik qiladi, allaqayda sirtdan oʻqiydi. Harbiy xizmatni shu yerda oʻtab, qolib
ketgan. Bir chamadon sovgʻa-salom koʻtarib, keksa onasini
koʻrgani tez-tez qishloqqa ham borib turadi. Shaharda qolib ketgani shaharsevarligi uchungina emas, qishloqda kim bilandir,
yaqin bir qarindoshi bilan gapi qochgan, chamasi, qandaydir
nizoga ham borgan — bu haqda ogʻiz ochmaydi. Uylangan,
goʻdakka oʻxshagan arazchi, lekin mehribon xotini bor; uni
kam olib keladi: kir yuvmoqchi edi, opasining uyiga ketgan,
qizchamizning tobi yoʻqroq edi...

Najmiddin kelganda men doim quvonib ketaman, har qanday ishimni yigʻishtirib unga peshvoz chiqaman, oʻtirib bajonidil gurunglashaman.

— Yur endi, — deyman (u mendan ancha yosh) choydan
soʻng uni ish bo“lmamga boshlab. — Yangi narsa yozganman,
oʻqishamiz.

— Ko`ʻkal haqidami? — deydi u koʻzlari chaqnab.



190 Ertak bilan xayrlashuv

 

Ensam qotgandek kulimsirab qoʻyaman: “Topgan gapi —
Koʻkal!”

Nega men bilimdon doʻstlarim qolib, adabiyotdan yiroq
bir odamga hikoya oʻqib beraman, undan fikr kutaman?
Uning muruvvatiga tayanib, oʻzimcha koʻnglimni ovlab qoʻyish
uchunmi? Yoki yozgan narsamni shunchaki bir jaydari sinovdan
oʻtkazib olish uchunmi? Axir, u tizzasiga shapatilab “Toʻgʻri,
toʻppa-toʻgʻri!” desa — hikoya chindan ham tuzuk, “Yaxshi”,
deb qoʻyaqolsa — yomon, albatta bir ishkali bor chiqadi. Buni
oʻzim ham sezib turaman... Oʻrtabo“yman — boʻychanroq
boʻlishni, qiziqqonman — siporoq boʻlishni, yalqovman —
sergʻ“ayrat boʻlishni orzu qilaman. Orzu qilaman, ammo iloj
qancha!

Najmiddin har safar hikoyani eshitib boʻlgach:

— E, Koʻkalni yozingda-e! — deydi. — Koʻkal qiziq, Koʻkal
ajoyib... — U bolalikda birga oʻsgan oshnasining g`aroyib qismatidan naql qila ketadi. — Bilaman, baribir yozmaysiz, — deydi
hikoyasini yakunlarkan, oʻkinch bilan. — Yozmaysiz, chunki
u paxtadan moʻl hosil yetishtirmagan, sevgisi ham kitoblardagiga oʻxshamaydi. Lekin baribir Koʻkal qiziq, Koʻkal ajoyib!

“Shunisi yaxshi-da”, deyman ichimda va umrimda
koʻrmagan, bilmagan odamim — bogʻbololik Koʻkal haqida
oʻylab ketaman. Mayli, u paxtadan moʻl hosil yetishtirmasin,
mayli, mansabdor ham boʻlmasin, qahramonlik koʻrsatishi ham
shart emas, oʻsha, mashina haftada bir boradigan xilvat
qishlogʻida jimgina, oʻz kunini oʻzi koʻrib yuraversin — shuning oʻzi kifoya emasmi odamzodga?

Najmiddinga qarayman. Nigohida ta'na, oʻkinch: “Bilaman,
baribir yozmaysiz”. Loaqal uning koʻngli uchun oʻsha ajabtovur oshnasi haqida biror nima yozib koʻrgim keladi. Ammo
qoʻrqaman, uning dilidagi porloq bir xotirotni, ajib bir mehrni o`ldirib qoʻyishdan qoʻrqaman.

ku.

— Koʻka-al! — deb qichqirardi onasi. — Koʻkingni kiyay,
Koʻka-al! Boʻying goʻrda chirigur Koʻka-al! Zotingga tortmay
noming oʻchgur Koʻka-al!..



Bog'bololik Ko'kaldosh 191

 

Onasi oʻriklilik togʻchilar urugʻidan edi. Bu mardum xiyla
badfe'l, jangari keladi, bilasiz, g'alvani pulga sotib olay deydi.
Turib-turib, zerikkanidan shoʻrlik Koʻkalni qargʻab qolardi.
Shom-u sahar hovlida gʻimirlab, roʻzgʻ“orning oʻtidan kiribsuvidan chiqadigan Koʻkal burilib bir ogʻiz “Nima deyapsiz
oʻzi?” deb soʻramasdi. Bu jihatdan u otasiga tortgan edi. Otasi...
Otasi shu oʻzimizning chigʻatoylardan. Aytgandek, uning otasi
yoʻq edi. Toʻgʻrirogʻi, bor edi-yu, yoʻq hisobida edi. Bilganlar
bilardi, ammo bilmaganga olardi. Jig`iga tegish uchunmi, Koʻkalni
joʻrttaga tergashardi.

— Kimdi uli boʻlasiz, Koʻkalboy?

— Enamdi.

— Enangiz kim, Koʻkalboy?

— Mayram togʻchi.

— Otangiz-chi?

— Otam yoʻq.

— Nima, oʻlganmi?

— ОЧтавап.

— Boʻlmasa kim u?

— Bilmayman.

— Odam otasiz ham tugʻiladimi, bachchagʻar?!

Hamma balo shundaki, Koʻkal otasining kimligini bilardi.
Bilardi-yu kimsaga aytolmasdi. Peshonasining shoʻri ham shu
edi-da uning.

Koʻkal novcha, darozligidanmi, doim enkayib, allanechuk
qimtinib yurar, siz bilan gaplashganda koʻzini yerdan uzmas
edi; avaylab, oyoq uchida odim bosardi — sharpamdan birov
choʻchimasin degandek, qoʻrqibgina nafas olardi — bu havodan
bahramand boʻlishga haqqim bormi degandek...

U soyadek sharpasiz, sharpadek soyasiz ediki, shunisi bilan
ham atrofdagilarga yoqardi. Negadir sira kulishni bilmaydigan
odamovi, oʻgay temirchi otasi ham, Koʻkal hech oʻxshamaydigan shoʻx-shitroqi ukalari ham uni yomon koʻrishmasdi.
Birgina onasi goʻrdan olib-goʻrga solishini qo`ymasdi:

— Suvsab oʻlgur Koʻkal, suv opke!..

— O`t-olovsiz oʻtgur Koʻkal, oʻtin yor!..

— Ogʻilni murdashoʻ“ying kuraydimi, juvonmarg!



192 Ertak bilan xayrlashuv

 

— Eshakka qara, boʻyning uzilgur, nima deb hangrayapti?!

Koʻkal jimgina borib Doniyorovning hovuzidan suv keltirar, jimgina oʻtin yorar, jimgina ogʻil kurar, jimgina eshagini
sugʻorar edi. Hamma ishni jimgina, boʻyin burmay bajarardi. Onasi
esa guzarga jar solib javragani аугавап: "Ко"Ка-а1, Ко"Ка-аП.."

Koʻkal butun Bogʻbologa dastyor edi. Onalarimiz uni bizga
ibrat qilib koʻrsatardi: “Ana, Koʻkalni qara...” Koʻkalga qarardik:
u kattalarga qoʻshilib toqqa koʻmirga borardi, yoz boʻyi dashtdan qiy-tezak tashirdi, kuzda qop-qoplab somon toʻplardi. Biz
buni koʻrardig-u lekin qishloqning tepasidagi adirlikda ertadan
kechgacha toʻp tepar, chillak urar, hayqirib-qiyqirib quvlashmachoq oʻynar edik. Namozshom payti bir zumgina Koʻkalni
koʻrib qolardik. U doʻng boshida choʻnqayib, tizzalarini quchgan koʻyi bizning oʻyinimizga va kattakon chorboqqa oʻxshash
Bogʻboloning adl teraklari uchini yallig“lantirgancha togʻ“ ortiga
yashirinayotgan oftobga termilib oʻtirar edi. U ichida oh tortardi,
ammo uning ohini na Б12, па Во БоЮю teraklari, na-da tog` ortiga
yashirinayotgan quyosh eshitardi: biz — bola, hech baloni tushunmaydigan goʻdak edik; teraklar — tilsiz, jonsiz; quyosh —
barcha jonzotga barobar quyosh yashirinib ulgurgan...

— Ko'ʻka-al, Koʻka-al!..

Doʻng boshidagi Koʻ`kal tog“ boshidagi oftobdek birdan gʻoyib
boʻlardi.

U hech qachon bizga qoʻshilib birpas o'ynamagan — bola
holida kattalar dunyosiga oʻtib ketgan edi. Oʻzi ham bizga qaraganda xiyla qoruvli, rostakam boʻzbola edi. Maktabga yangi kelgan
oʻqituvchi orqangi partada oʻtirgan Koʻkalga koʻzi tushsa, albatta “Siz ham... o“qiysizmi?” deb soʻrardi. Adabiyot muallimimiz
hazillashib uni “Koʻkaldosh” deb atardi; “Doskaga chiqish
navbati — toʻqson ikki alpning ogʻasi, pahlavon Koʻkaldoshga!”

Koʻkal onasi buyurgan hamma ishni bajonidil bajarar, faqat
Doniyorovning hovuziga borishgina unga azob edi. Lekin har
kuni ikki karra — ertalab va kechqurun suv keltirishi shart. Endi
satilni suvga botirganida qayoqdandir Doniyorovning baqaloq,
badqovoq xotini paydo boʻladi:

— Av, suvni loyqatmay ol!.. Av, koʻzingga qara, hovuzga
tushib ketib tagʻin...



Bog'bololik Ko'kaldosh 193

 

Koʻkal “Hay, loyqalansa, yana tinar” yoki “Xudoga shukr,
koʻzim bor, xola!” deyishi mumkin, ammo indamaydi. U
shosha-pisha satilini yarimlatib iziga qayrilarkan, sarhovuzdagi
baland shiyponda toʻnini yelkasiga tashlab, oʻzi bilan oʻzi shaxmat oʻynab oʻtirgan basavlat Doniyorov koʻzoynagi ustidan avval
unga, soʻngra xotiniga bir qarab qoʻyadi. U ham indamaydi.

Koʻkal uning indashidan qoʻrqadi, “Bir kun indaydi-yov”
deb qoʻrqadi. Shunday basavlat, koʻrinishdan badjahl odam indab
qolsa... nima boʻlar ekan?

Lekin Doniyorov indamaydi. Koʻzoynagi ustidan odamni
teshib yuborgudek bir qaraydi-yu churq etmaydi. Xayoli oldidagi shohlar-u sipohlarda boʻlsa kerak. Yoki shu zormonda
hovuzni toʻldirish uchun qayoqlardan suv bogʻlab kelishda
Koʻ`kalning ham hissasi borligini, kechalari quloq-dahanalarda
yotib mashaqqat chekkanini bilarmikan?..

Doniyorovni hamma “yaxshi odam” deydi, hamma hurmat
qiladi. Bu atrofda u minmagan mansab oti yoʻq emish: rais
boʻlgan, hosilot bo“lgan, MTS direktori boʻlgan... Ana shunday
baobro“ odam endilikda birmuncha qartayib, allaqanday dardga
mubtalo, uyda oʻtiradi, kun-uzzukun oldidagi kataklarga tikilib
oʻzi bilan oʻzi kuch sinashadi: harif ham oʻzi, raqib ham oʻzi.
Goʻyo bir paytlar yoʻ“qotgan narsasini bugun shu tilsimli kataklardan qidirgandek...

U vaqti-zamonida, ayniqsa, qahatchilik yillari koʻp kishilarga yaxshilik qilgan, mana shu Koʻ`kalning onasi — sabil qolgan yetimcha qizni ham togʻdan Doniyorov olib kelgan, birmuncha muddat xonadonidan joy ham bergan... Koʻkal bularni
biladi, bilgani uchun ham undan mudom nimadir kutib,
qoʻrqib-hadiksirab yuradi.

Qoʻlida satil, Doniyorovning darvozasidan chiqar-chiqmas,
onasining shang£ʻillagani eshitiladi:

— Suvga ketib choʻkib oʻldingmi, Koʻka-al?! Men sen
зар ши deb...

Shunda basavlat Doniyorov joyidan nimxez boʻlib, devor
osha bosiq toʻngʻillab qoʻyadi:

— Bas endi, oʻ“v Mayram!

Onasi tomogʻiga tosh tiqilgandek birdan jimib qoladi.




194 Ertak bilan xayrlashuv

 

Alamidan telbanamo, serxarxasha boʻlib qolgan onaning
qargʻish-qaynovi ostida, otasiz oʻsgani bilan Koʻkal juda
ta'sirchan, oriyatli edi. Shunday boʻlmaganida maktabni biz bilan bitirarmidi...

Oʻqishlar tugab, yozda pichan oʻrgani chiqdik. Mehnat
ta'tilidan saboq beradigan oʻqituvchimiz Doniyorovning ukasi
edi. U har bir bolaga tegishli joyni taqsimlab koʻrsatdi-da, oʻzi
soyning narigi betiga oʻtib ketdi. U yoqdagi oʻrikzorda Salim
chaqqon chavki — kurash bermoqda, dam-badam davraning
guv-guv olqishlari eshitilib turar edi. O`roq-qurogʻimizni marzalarga uloqtirib, biz ham soy kechib tomoshaga oshiqdik. Undabunda kurash tushib yuradigan muallimimiz oʻsha kuni davraga
chiqib, dastlabki qoʻldayoq bir oʻspirindan yiqildi. Buni koʻrib
hammamiz jontalvasa soydan oʻtib, o“roq-oʻrogʻ“imizga yopishdik. Izimizdan yetib kelgan alamzada Doniyorov birinchi
uchragan bola — Koʻkalni tergamoqqa tushdi. Koʻkal nimadir
degan edi, muallim uning basharasiga shart-shurt tushirib “Bepadar haromi!” deya oʻshqirdi. Bu gapdan gʻalati titrab ketgan
Ko`ʻkal, qoʻlidagi o“roqni shiddat bilan havoga sermadi-yu soʻng
soyga uloqtirib, pastak tosh devordan bir hatlab gʻoyib boʻldi.

Qizlardan eshitdik: biz hammamiz kurashni tomosha qilgani ketganda bu yerda qolgan yolgʻiz bola — Koʻ`kal ekan...

Shu gapdan keyin Koʻkal qaytib maktabga oyoq bosmadi.
Bogʻboloda ham koʻrinmay qoldi. Togʻ ichkarisidagi Oʻriklida,
ona jamoat bobosidan qolgan mulkni obod qilib, o`rmonda ishlay
boshladi. Onda-sonda qari bir baytalni minib Bogʻboloda paydo
boʻlib qolardi. Soqol-moʻylovi oʻsgan, bet-boshiga gʻubor
oʻrnashgandek, qiyofasi allaqanday soʻnik, tashvishmand. Lekin endi yelkalari toʻlishib norgʻul, barzangi yigitga aylangan.

“Koʻkal armiyadan qochganmish!” degan gap yurib qoldi
Bogʻboloda.

Koʻkal armiyadan qochganmish. Chimildiqdagi oyimtillasidan koʻngil uzolmay shunday qilganmish. Yangigina tushirib
olgan ekan-da oʻzi. Obbo, Koʻ`kal-ey! Poyezd qaysi bir bekatda
toʻ“xtaganda qayligʻini eslab-qo“msab, undan muchchi olgisi
kelibdi-yu shartta vagondan tushib qolibdi. Xotin degani buncha
shirin boʻlmasa, jonivor! Koʻziga allanimalar koʻringan-da
bachchagʻarning! Obbo, Koʻ`kal-ey, obbo, sherimard-ey!



Bog'bololik Ko'kaldosh 195

 

Bu — Bogʻbolodagi gap, bogʻbololiklarning ogʻzidagi naql.
Endi haqiqatni togʻ ichkarisidagi Oʻriklidan eshiting.

Koʻkalning harbiy xizmatga chaqirilgani rost edi: axir, u
ham odam, u ham yigit, otasi bo`lmasa, onasi “oʻgʻlim” degan, belida belbogʻi mahkam boʻzbola — burchini o`tashi kerak.
Tumandagi harbiy komissarlik hovlisida ikki kun sargʻayib,
kechalari navnihol qayligʻini eslagani ham toʻgʻri, muchchi olgisi
kelib tamshanganlari ham... Axir, goʻ“shangaga kirganiga bir oy
to`lgan emas, Oytumanni bagʻriga bosib mehriga toʻyganicha
yoʻq — ketyapti, ikki yilga, musofir yurtlarga ketyapti; Oytuman qolyapti — yolgʻiz, bagʻri tutab, ikki yilga!.. Nima qilsin
bechora Koʻkal? Lekin qochmadi u: yon-veridagilardan ajralib
hovli adogʻidagi kallaklangan tutning tagiga bordi-da, choponini ostiga to`shab, yonboshlagancha xudo deb yotaverdi. Esi
Oytumanda, xayoli Oytumanda. Bir vaqt nomini tutib chaqirib qoldilar. Chaqirib, “Sizni xizmatdan ozod qilamiz, yassitovon ekansiz”, dedilar. Koʻkal dovdirab qoldi: suyunay desa —
sen yigit emassan, xizmatga yaroqsiz ekansan, degandek qilishyapti, kuyunay desa — bu yoqda Oytuman... Nihoyat, koʻngli
allatovur, oqshom piyodalab Oʻrikliga yoʻl tortdi. Oytuman,
Oytuman... Otasinikiga ketib qolmadimi? Bormidi oʻzi u?..

Bultur Somondaradan zira ortib qaytayotgan Koʻ`kal jalada
qolib, Umrqul merganning tosh qoʻrasida bir kecha qoʻnoq
boʻladi. Mergan bilan qoʻrchi chiqib, undan-bundan gurunglashib yotadi. Shu-shu, yoʻl otganda unikiga tushib oʻta boshlaydi. Merganning boʻy yetgan qizi bor ekan. Koʻkal unga qaramas, toʻgʻrirogʻi, qaragani yuragi dov bermas ekan. U bir gal
Oʻrikliga yetgan joyida orqasiga oʻgirilsa — haligi qiz, izidan eragashi-ib kelyapti, merganning boʻy yetgan qizi! “Yo pirimey!” — debdi ichida Koʻkalboy. — Bu qiz nimaga buytib yuribdi?
Tushimmi, ongim? Ey sodda oʻzbak, ey bandai basir, tush-u
oʻngingga yoʻriq qidirib yoqangni ushlaguncha, orqa-oldingga
bunday bir nazar tashlab yursang-chi! Izingdan jonhalak yoʻl
tutgan sargashta koʻngildan hol soʻrsang-chi! Ko`“kalboy qizaribboʻzarib qizni gapga solibdi. Qiz ammasinikiga ketayotganmish,
adashmayin deb qorama-qora yoʻlga chiqqanmish. Koʻkalboy
ishonibdi, chippa-chin ishonibdi. “Unday boʻlsa, toza charchabsiz, singil...” Ammo mingashmoqqa koʻnmabdi qiz.



196 Ertak bilan xayrlashuv

 

Koʻkalboy bunga ham darrov koʻnaqolibdi. Ey bandai gʻoʻr,
bandai gʻofil, bo`y yetgan qiz ammasinikida nima qilsin, ammasi unga deb tuttolqon tuyib oʻtiribdimi?!

Bunday hol yana uch bora takrorlanganidan keyingina
Koʻkalboyning yigitligi tutadi. Oʻsha ilk uchrashuvdan beri esxayolini jilovlab olgan bu “ammasiga mehribon jiyan”ni gapgap bilan daraning ogʻzidagi xilvat yongʻ“oqzorga boshlab kiradi. Erta kuz ekan, daraxtlarning uchi qontalash, oyoq osti qontalash... Ul yongʻ“oqzorda ne sir, ne savdo kechgan — endi, birbiriga tashna ikki muntazir koʻngil-u tepada xudoga ayon.

Kuzakda bir oqshom yakka-soʻ“qqa Koʻ`kalnikiga tuyqusdan
Umrqul mergan mehmon boʻlib kelibdi, yoʻq... sovchi boʻlib!
“Koʻkalboy, sizni oʻgʻlim desam...” Koʻkalboy yoʻq demabdi
— ertasiyoq jonhalpida Bogʻbologa enib borib, bir to“da mashvaratchi xotin-xalajni ergashtirib qaytibdi; ularni surdovlashtirib mergannikiga kuzatib qoʻygach, oʻzi gangib o`sha — dara
ogʻzidagi yong`“oqzorga burilibdi. Shunda oyoq ostidagi — kechagina qontalash, endi qovjirab xazonlar tilga kirib “Oytuman,
Oytuman...” deganmish ular. Ishonmasangiz ana, Koʻkal —
guvoh...

“Koʻkal oʻzini Vetnamga yozdiribdi!” degan yana bir gap
tarqaldi Bogʻboloda. Bu gapda endi zigʻirchalik ham lof yoʻq
edi.

Bahorda Ko`ʻkalni shoshilinch suratda harbiy komissarlikka
chaqirib, qoʻliga qogʻoz tutqazdilar. “Sizni jo“natmasak
boʻlmaydi”, dedilar. “Avvalgi safar nega qoldirgan edilaring-u
endi nega joʻnatasizlar?” deya soʻrab ham oʻtirmadi Koʻkal. —
Oʻsha alami koʻnglida yotgan ekanmi, saflarni tekshirib yurgan
yoshgina kapitanga qarab “Joʻnatsalaring, endi toʻgʻri Vetnamga
joʻnatinglar!” deb yubordi mardonasiga. Kulgidan butun saf,
butun hovli larzaga keldi. Lekin Koʻkal kulgiga qoʻshilmadi, ahdida
sobit edi: “Ketsam — ketdim-da. Bugun-erta Oytuman oʻgʻil
tugʻib beradi. Oglim, o“rnimga qoladigan oʻgʻlim boʻladi. Ketsam — ketdim-da!”

Koʻkal koʻp uzoqqa ketmadi — atigi Qarshida, qurilish
batalonida xizmat qildi. Ikki marta ta'tilga ham keldi, kelib
oʻgʻilchasini koʻrib ketdi. U endi yanada to`lishib, azamat yigitga aylangan edi — tovonining taypoqligini kim koʻrib oʻtiribdi?!



Bog'bololik Ko'kaldosh 197

 

Ammo, uning tovonini hech kim koʻrmagan boʻlsa ham,
bu ishda bir sinoat koʻrganlar bor ekan. “Hah sagʻir-a, Doniyorovning toʻngʻichi oʻrnida ketding-a xizmatga! — deyishdi ular,
soʻng miyiqda kulib, bosh chayqab qoʻyishdi: — Hah, taqdir,
ajab charxpalak oʻ`yinlaring bor-da!”

Koʻkal xizmatdan qaytgach, bobosining makonini yana ham
obod qildi, qiz koʻrdi, bogʻ toʻ“ridan oʻgʻilchasiga atab imorat
soldi. Yashayverdi Ollo deb.

Bu orada keksa Doniyorovning ahvoli toʻsatdan ogʻirlashdi.
Shiftga tikilgan koʻyi jon taslim qilolmay yotgan bemor bir
oqshom kutilmaganda Koʻ`kalni yoʻqlab qoldi. Bogʻboloda
koʻpchilik nomini ham unutib yuborgan Koʻkal sagʻirni! Doniyorov — baobro“, badavlat, basavlat Doniyorov! Joni qil ustida
turgan bandaning har qanday tilagi — vojib. Koʻkalni boshlab
keldilar. Ikkovini xoli qoldirdilar. Oʻrtada nima gap kechdi —
endi yolgʻiz Koʻkal biladi. (“Oʻgʻlim, sening otingni oʻzim
qoʻyganman, koʻklamda tugʻilgan eding, mening ham
koʻklamim, besabr, bebosh koʻklamim edi...” degan boʻlsa ehtimol Doniyorov.) Har nechuk, ertasi kuni tobut yerdan uzilganda Koʻkal birdan “otam”lab yubordi; chopon kiyib, belbogʻ
bogʻlab, mozorga hassakashlar safida bordi. Boshda oriyati qoʻzib,
marhumning toʻngʻichi Kamol bir xezlanib keldi-yu soʻng
Koʻ`kalning yuz-koʻziga tikila-tikila, lom-mim deyolmay, boshi
egilgancha asta unga ergashdi.

Sochini yoyib, beliga foʻta oʻrab olgan Oytuman hayat —
bedapoyadagi zardolining tagida, marhumga jigargoʻsha xotinxalajga qoʻshilib, yuzlarini tirnay-tirnay sadr tushardi. U avvaliga tariqibroq turdi: “Ebi, sizga bir balo bolama, begonaning oʻligida men nima uchun sadr tepar ekanman — enaboshi
xotini turganda, qoʻsha-qoʻsha qizlari turganda?! Ayb qilar elulus...” Koʻkal figʻon aralash zovita qildi: “Nimaga begona deysan, enagʻar, qaynatang boʻladi, qaynatang!”

Bogʻbolo ahlidan, devor-darmiyon qoʻshni boʻlaturib,
yolgʻiz Mayram togʻchi kelmadi janazaga. Temirchi erining koʻzi
oldida, undan orttirgan besh bolasining koʻzi oldida sochlarini
yoygancha, hovli aylanib tanho oʻzi sadr tushganmish u...

Marhumning qirqiga Koʻkal kattakon bir qoʻchqorni soʻyib,
elga ma'raka berdi.



198 Ertak bilan xayrlashuv

Shu-shu, Koʻkal yana bog`ʻbololikka aylandi. Endi to“y-ma'raka
usiz oʻtmaydi, u barchasida bel bogʻlab, koʻkrak kerib xizmat
qiladi, koʻkrak kerib Bogʻboloning koʻchasini toʻldirib yuradi.
Ko`zdan qolgan bitta-yarimta moʻysafid “Kimdi uli boʻlasiz,
bolam?” deb soʻrab qolsa, dadil javob qaytaradi:

— Doniyorovning, bobo!

— Doniyorovning bolalarini tanigich edim-ku...

— Men toʻngʻichiman, bobo, koʻzni bir qarating!

— Toʻngʻichi — Kamol edi chog£i?..

— Men Koʻklamiman, bobo, Koʻklami!

— Toʻngʻichi ikkita boʻlar ekan-da, tavba!

— Bitta boʻladi, bobo, bitta!

Shunday deb javob qiladi Doniyorovning toʻngʻichi Koʻklam
— Koʻkal — Ko`kaldosh...

 

Najmiddin anchadan beri koʻrinmay ketdi. Men shu kunlarda uning kelib qolishidan qoʻrqib yuribman. Kelsa, siz eshitgan naqlni unga ham oʻqib berishim kerak boʻladi. Tinglay turib,
tizzasiga shapatilab “Toʻgʻri, to`ppa-to`g`ri!” desa-ku, murodimga
yetganim, bordi-yu “Yaxshi”, deb qoʻyaqolsa-chi..

Nachora, oʻrtabo“yman — boʻychanroq boʻlishni, qiziqqonman — siporoq boʻlishni, yalqovman — sergʻayrat boʻlishni
orzu qilaman. Orzu qilaman...

Axir, bogʻbololik Koʻkaldosh niyatiga yetdi-ku!..




199

 

MUNDARIJA

Gapni o'zimdan boshlasam
Shaytonchalar koʻchasi ....
Kechirasiz, oʻrtoq muallim! .........
Anoyining jaydari olmasi .
Muzqaymoq
Piyoda
Shahardan odam keldi..
Soy boʻyi, chimzor
Ertak bilan xayrlashuv
Xotira .
Ostona ....
Koʻk eshik.....

Fayzining amakisi
Qor bosgan dovon ..........
Вор БИОНК Ко Каолин

 
  
 
 
 
 
 
  
 
 
  
  
 
  
 



ERKIN A'ZAM

ERTAK BILAN XAYRLASHUV
Qissalar va hikoyatlar

“O`zbekiston milliy ensiklopediyasi” Davlat ilmiy nashriyoti
Toshkent — 2007
700129, Toshkent, Navoiy koʻchasi, 30-uy.

Muharrir Habib Abdiyev
Rassom Anatoliy Bobrov
Texnik muharrir Mirziyod Olimov
Sahifalovchi Azamat Jumaniyozov

2007.04.25 bosishga ruxsat etildi. Qogʻoz bichimi 84X108'/,,.
9,33 nashriyot-hisob tabogʻi. 10,5 shartli bosma taboq.
Adadi 4000 nusxa. Bahosi shartnoma asosida. - buyurtma.

G`ofur Gʻulom nashriyot-matbaa ijodiy uyida bosildi.


