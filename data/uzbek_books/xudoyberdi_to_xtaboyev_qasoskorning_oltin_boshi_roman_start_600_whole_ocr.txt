XUDOYBERDI TO'XTABOYEV

QASOSKORNING
OLTIN BOSHI

Roman

Toshkent
«Yangi asr avlodi»



84(5Ў)б

Т98

Toʻxtaboyev, X

Qasoskorning oltin boshi: roman / X.Toʻxtaboyev. - T.: Yangi asr
avlodi, 2010. - 400 b.

Mazkur asarda oʻzbek xalqining tarixida oʻchmas iz qoldirgan, xalq
ozodlik harakatiga boshchilik qilgan qahramonlaridan biri Namoz botir
haqida soʻz boradi.

Keng kitobxonlar ommasida katta qiziqish uygʻotgan ushbu roman
ababiyotimiz xazinasiga qoʻshilgan nodir javohirlardan biri hisoblanadi.

Oʻquvchilarimiz hukmiga havola etilayotgan mazkur kitob ularning
kitob javonlaridan munosib oʻrin oladi, degan umiddamiz.

ББК 84 (БЎ)6

1584 978-9943-08-406-3

O Xudoyberdi To'xtaboyev, «Qasoskorning oltin boshi». «Yangi asr
avlodi», 2010-yil.



BOTIRGA OʻLIM YO`Q

Har bir xalq oʻzi yaratgan ajoyib shaharlar va san'at
obidalari bilan qanday faxrlansa, tarixda yorqin iz
qoldirgan botir farzandlari bilan ham shunday iftixor
qiladi.

Zarafshon vodiysida tugʻilib oʻsgan ikki tomonlama
zulmdan behad ezilgan mehnatkashlarni afsonaviy bir
dovyuraklik bilan himoya qilgan Namoz botir ham
tariximizda oʻchmas iz qoldirgan nodir shaxslardan edi.
Namozning xalq ozodlik harakatiga boshchilik qilib,
hokim sinflarni zir titratgani el ogʻziga tushgan edi.
Oʻsha davrni boshdan kechirgan mashhur rus yozuvchisi
Anna Almatinskaya oʻzining «Zulm» deb atalgan
trilogiyasida Namozni boylar va chor amaldorlarining
dodini beradigan, ulardan tortib olgan pullari va
boyliklarini och-yalangʻoch kambag£ʻallarga ulashadigan
xalq qasoskori deb baholaydi. Trilogiyada Namozga
bagʻishlangan bir yarim betlik kichik lavha bor.
Taraqqiyparvar vrach Ronin Namozni chor
politsiyachilari bilan otishmada yarador boʻlgan paytida
uchratadi, unga tibbiy yordam koʻrsatadi. Yaxshilikni
unutmaydigan Namoz oradan bir qancha vaqt oʻtgach
oʻzining qirgʻiz yigitidan Roninga atab katta qoʻy sovgʻa
yuboradi.

Bu voqealar 1906-yildagi rus inqilobi toʻlqinlari
Turkiston kabi chet oʻlkalarda ham mehnatkashlar
xalqni sinfiy adolatsizliklarga qarshi qoʻzgʻatgan paytda
yuz beradi. Namozning qoʻzgʻolonchi yigitlari safida
oʻzbeklar Nazarmatvey deb chaqiradigan Nazar



Matveyevich ismli ajoyib rus oʻgʻloni boʻlgan. Ular bilan
birga ukrain, turkman, qirgʻiz, armani, moldavan va
boshqa millat vakillari ham Namoz boshchiligida hokim
sinfning adolatsizliklariga qarshi qurolli janglar qilgani
aniq hujjatlar bilan tasdiqlangan. Namoz harakati goho
Pugachev bilan hamkor boʻlgan Salavat Yulayevni yodga
soladi. Uning qasoskorligi Pushkinning Dubrovskiysini
ham eslatadi. Ayni vaqtda, Namoz boshchilik qilgan
ozodlik harakati baynalmilal inqilobiy harakatlarga ham
juda yaqinlashib keladi.

Buni yigirmanchi yillardayoq payqagan oʻlmas
adibimiz Abdulla Qodiriy Namoz haqida roman
yozmoqchi boʻlgan, shu maqsadda Samarqandga va
Namoz tugʻilib oʻsgan qishloqqa borib, uning o`shanda
tirik bo'lgan opasi Ulug“oy bilan uchrashgan, undan
koʻp narsalarni soʻrab olgan. Adibning oʻgʻli Habibulla
Qodiriyning eslashicha, adib Namozni savodli, bilimli
va dovyurak bir qasoskor qilib koʻrsatish fikrida
boʻlgan, ammo bu niyatini amalga oshirishga
ulgurolmay oramizdan ketgan. Keyinchalik Izzat
Sulton oʻzining «Noma'lum kishi» nomli she'riy
dramasidagi bosh qahramon Niyoz siymosi Namozni
prototip qilib oladi. Ni

Shunday katta yozuvchilarni qiziqtirgan tarixiy
shaxs haqida roman yozish uchun iste'dod va mehnatdan
tashqari ijodiy jur'at ham kerak edi.

Xudoyberdi Toʻxtaboyev mana shu xayrli ishga dadil qoʻl
urgani, Namoz botir hayotiga oid hamma manbalarni
astoydil o'rgangani, qahramonning yurtiga borib, uni
koʻrgan-bilgan barcha odamlarni topib, batafsil
suhbatlashgani va nihoyat, oʻzidan oldingi adabiy asarlarda
toʻplangan yaxshi ijodiy an'anani izchil davom ettirib, bu
katta mavzuni roman janri taqozo etadigan epik ko'lamda
maroqli qilib mujassam eta olgani kishini juda quvontiradi.

Biz Xudoyberdini bolalarning sevimli yozuvchisi
sifatida taniymiz. «Sirli qalpoqcha», «Sariq devni minib»




kabi asarlar faqat bizning mamlakatimizda emas, chet
ellarda ham shuhrat qozongani, Italiyaning jahonga
mashhur bolalar yozuvchisi Janni Rodari X. To'xtaboyevning
ijodiga juda yuksak baho bergani tasodif emas. Bu
yozuvchi ijodida hali bizning oʻzbek tanqidchilari
yetarlicha qadrlab, ochib bermagan ajoyib fazilatlari bor.
X. Toʻxtaboyev prozasi oʻzbek bolalar adabiyotida yangi
bir toʻlqin yaratdi, oʻz janrida bu yozuvchi yangi soʻz
aytdi. Mark Tvenning Tom Soyer va Geklberri Finnlarini
faqat bolalar emas, kattalar ham qiziqib oʻqishi — bu
asarlarning katta adabiyotga mansub ekanini koʻrsatadi.
X. Toʻxtaboyevning «Sariq dev»i, «Sirli qalpoqcha»si
katta-kichik barcha kitobxonlarda shavq-zavq va maroq
uygʻotgani ham ularning butun adabiyotimiz xazinasiga
qoʻshilgan nodir javohirlar ekanini aytib turibdi.

Namoz botir haqidagi roman ham bolalar uchun
yozilgan, lekin uni barcha kitobxonlar katta qiziqish
bilan kutib oladilar, degan ishonchdamiz.

Namoz — mutlaqo benuqson odam emas, unda ham
ichki ziddiyatlar, xato tushunchalar bor, shular ta'sirida
qattiq adashgan paytlari boʻladi. Lekin uning
xalqparvarligi, adolatparvarligi doim baland keladi.
Romanda Namoz faqat jismoniy jihatdan polvon va
qoʻrqmas bir odamgina emas, aqliy jihatdan ham
nihoyatda iste'dodli va dono bir xalq farzandi boʻlib
gavdalanadi.

Namoz botir allaqachon O`zbekiston tarixiga kirgan,
uning sahifalarida isyonkor xalq vakili sifatida
ta'riflangan edi. Endi bu roman uning yorqin siymosini
adabiyotimiz orqali har bir xonadonga olib kiradi,
muallif oʻz talanti, mehri, mahorati va mehnati bilan
qayta tiriltirgan dovyurak, mard, tanti yigit endi bizga
tugʻishganimizdek qadrdon boʻlib qoladi. Xalqi uchun
jonini bergan Namoz botir xalq qalbida mangu yashaydi.

Pirimqul QODIROV



BIRINCHI QISM

 

PAXSAKASHLAR ISYONI

1505

Dahbed bozori algʻov-dalgʻov boʻlgani

Bu muzofotda Samarqanddan keyin eng katta bozor
Dahbedda boʻladi. Shaharning shundoqqina biqinida
emasmi, Qarshi, Ziyovuddin begliklari tarafdan, Buhoro,
Karmana tomonlaridan charchab, horgʻin kelayotgan
karvonlar goho bu yerga bir qoʻnib oʻtadilar. Siyob
bozoriga yetib olishga ulgurmagan xatirchilik,
kattaqoʻrgʻ“onlik chorbozorchilar, Eron, Afgʻon
savdogarlari, ot jallob-u vofurushlar koʻpincha oldisottisini Dahbedda bitirib qaytaveradilar. Hamdamboy
yurtga hokim boʻlgan davrlarda Dahbed bozori xiyla
tartibga solingan, qator-qator rastalar qurilib, kapponlar
usti yopilgan, timlar kengaytirilgan. Boʻz-u alak bir
taraf, shohi atlas bir taraf, kulollar-u miskarlar oʻng
tomonda, kalavafurush-u ipakchikar chap tomonda;
timlar ostiga qop-qop mevalar uyulgan, kapponlarga sapsariq qayroqi bugʻdoylar toʻkilgan, bozorning adogʻida
oʻtinfurushlar, undan narida mol bozor-u otbozor
choʻzilib ketgan.

Choshgoh mahalida bozor juda qizib ketadi. Katta
maydon bamisoli doshqozondek biqirlab qaynay
boshlaydi. Xaridor arzonroq olsam deydi, mol egasi
qimmatroq sotsam deydi, ikkovi ham xudoni oʻrtaga
qoʻyib bir-biridan insof soʻraydi. Shunchaki tomoshaga
chiqqanlarning hisobi yoʻq, birov angraygan, birov
serraygan.




– Вец emas, sap-sariq oltin bu!

— Oltin boʻlsa, sotib nima qilasan, tentak!

— Qoch, loy boʻlasan!

— Dada, noʻxotshoʻrak olib bering.

— Avval moshni pullaylik, toyloq.

— Inim, yig bozori qayerda?

— Sumak bozorining orqasida.

— Voy o'lmasam, bir poy kovushim tushib qopti!

— Ishton jiyak sotaman, ipak jiyak sotaman!

— Katta enangga pulla boʻz jiyagingni!

— Ey, xurjun, yoʻldan qoch!

— Oʻzing xurjunsan, baqaloq, — degan past-u baland
ovozlar guvillab turadi.

— Isiriq-isiriq, hazorsuvon, isiriq. Har tanga darmon
isiriq, - buruqsab turgan isiriq donini bozorchilarning
naq iyagiga qadab, puflab-puflab qoʻyadi isiriqchilar.

Paranji-chachvon yopingan ayollar, guppi chopon
kiyib ustidan toʻrttadan belbogʻ bogʻlagan chollar sochsoqoli oʻsib, aftini tanib bo`lmaydigan kelgindi maddoh
yonida, shundoqqina yerga oʻtirib uning nolai-afgʻonini
tinglashadi:

Menam devona-yu Mashrab,
Jahon birla ishim bormu?

Namangan shahriga borsam,
Mani yo'qlar kishim bormu?

Boshlarini chayqab yig'lamoqdan beri boʻlib kuylaydi
maddoh...

Bozorjoyning kunchiqar darvozasi tarafdan besh otliq
jadal kirib kela boshladi. Otliqlar bir xil kiyinishgan:
boshlarida koʻk parchadan salla, egnilarida ixcham
tikilgan beqasam toʻn, bellarida mahkam bogʻlangan
shohi belbogʻ; beshovi ham shamshir taqib olishgan,
yelkalarida miltiq. Oʻrtaroqda bulutdek baland oq ot
minib borayotgan yigitning yoshi yigirma uch-yigirma




toʻrtlar atrofida koʻrinadi. Beli ingichkadan kelgan.
Koʻkraklari keng, mushakdor koʻksi beqasamni yirtib
chiqaman deb turibdi. Qoʻllari uzun, bilaklari yoʻgʻon,
har bittasi chaqaloqning belidek keladi. Boʻyi ham
darroz, sheriklaridan yarim gaz baland koʻrinadi. Choʻziq
yuzi oq-sariqdan kelgan, peshonasi doʻng, sariqqa moyil
quyuq qoshlari xiyol chimirilib boryapti yigitning...

— Namozboy!.. `

— Namoz polvon kelyapti!

— Avliyo Namoz deganlari shu boʻladimi?
Namozning nomini eshitib darvozaning ikki yoniga qator
tizilib yo'lakcha hosil qilgan tilanchilar javrab
yolborishni avjiga chiqardi. Ozgʻin qoʻlchalarini holsiz
choʻzib oʻtirgan bolalar, kimdandir koʻzini olib
qochgandek ogʻir sallali boshini egib ojizgina chayqalib
oʻtirgan tilanchi chollar toʻsatdan jonlanib qolishdi. Bir
ayol boshida qirq yamoq toʻn, yuziga chachvon oʻrniga
doka tutib olib, ikki sagʻiri ikki yonida, labi uchgan sopol
tovoqqa tikilgancha yetimlar haqidagi bir baytni mungli
ovoz bilan oʻqiy boshladi:

Bugun bozorga o'xshaydir,
Yetimlar zor-zor qaqshaydir.
Alarning holini so'rsang,
Ota-onasi yoʻqqa o'xshaydir...

Namozboyni kuzatib kelayotgan otliqlardan biri «bek
aka, gadoylarga tangadan tashlaymi?» deb soʻradi.

— Aslida bu landovurlarni boplab savalash kerak edi.
— deb qoʻydi Namozboy. — Oʻz haqini talashib olish
oʻrniga tilanchilik qilib oʻtirganlarni jinimdan battar
yomon koʻraman; lekin, bering, tovogʻini toʻldirib bering.

Namoz yigitlari bilan bozorjoyni aylanib yurganligi
haqidagi xabar bir zumda hammayoqqa tarqaldi
Bozorchilarning birovi pahlavonni yaqinroqdan koʻrish
uchun oldinga intilib boshini choʻzgan, birovi yuragiga




vahm tushib doʻkoniga qulf urgan, birovining koʻzida
quvonch, birovining labida uchuq...

Namozboyni ehtiyotlab oldinda borayotgan yigitlardan biri gadoylar oʻrtasiga hovuch tanga sochar ekan,
ikki oyogʻini uzangiga tirab, qaddini rostladi-da, ikki
qoʻlini og`ziga koʻvacha qilib baland ovozda dedi:

— Hoy, bandai musulmonlar! Namozboy oʻz qasoskor
yigitlari bilan oʻtgan hafta davomida yetti ko`hnabisot
boyning uyini bosib, sizning haqqingizni bu yerga
keltirdi. Insof bilan taqsimlab olinglar! Olinglar!!

Yigit egarga qaytib oʻtirib, ostidan xurjundan
hovuchlab tanga olib olomon boshidan socha boshladi.
Havoda yaraqlab odamlarning oyogʻi ostiga tushayotgan
tangalarda sehrli bir kuch berkinib yotgan ekan, kattakichik bozorchilarni koʻz yumib ochguncha ayqashuyqash qilib yubordi. Xuddi bozorjoyda qudratli quyun
qoʻzgʻalgandek, odamlar turgan joylarida girdikapalak
boʻlib aylana boshladilar.

Namozboy yigitlardan ikkisini darvoza oldida poyloqda
qoldirib, oʻzi goʻsht do“koni tomonga oʻtib ketdi. Qassob
joʻrasi unga har bozor kuni kalla-pochadan shoʻrva pishirib
qoʻyardi. Namozboy bu taomni azal-azaldan xush koʻradi.
Ayniqsa, piyoz solib, chala koʻpti yopilgan patir bilan
ichganda tani-joni yayrab ketadi. Namozboy shoʻrvani
qaynoq-qaynoq hoʻplab, qassob joʻrasini maqtashga tushdi.
Xuddi shu paytda kunchiqar darvoza tarafdan yaxshi
qizdirilgan nogʻoraning taka-tumi eshitilib qoldi. Hokimlik
yoki poshsholik amr-u farmonlari nogʻora sadolari ostida
e'lon qilinishiga oʻrganib qolgan olomon quloqlarini ding
qilib oʻsha tomonga yuzlandi.

Past boʻyli, boʻyni yoʻgʻon, qorni tandirdek dumdumaloq, yertoʻlaning eshigidek katta ogʻizli Omon
jarchi jar solib kelmoqda edi. Jonini koʻpam
koyitayotgani yoʻq, lekin shunday boʻlsa-da, ovozi xuddi
katta xumdan chiqayotgandek jaranglab, uzoq-uzoqlarga
ham eshitilib turibdi:




Bozordagi xaloyiq,
Gapim bor sizga loyiq.
Hokimning farmoni bu,
Boylarning armoni bu.

Namoz otli bir o'g'ri,
Kofir Pirimqul o'g'li.
Do`ʻngpeshana, ot yuzli,
Subuti yo'q, ming so'zli.

O'g'ri, kazzob, qaroqchi,
Usta mergan, uloqchi.
“Shayton ozdirib yo'ldan,
Ixtiyor ketib qo'ldan.

Bosib, talab boylarni,
Yondirib ne uylarni.
Kaltaklab ba'zilarni,
Mingboshi, qozilarni.
Yurt oromin o'g'irlab,
Barchani g'amga tashlab,
Botdi katta gunohga,
Hojat yoʻqdir guvohga!

Tirik tutib kelganga,
Zo'ʻrga — zo'rman, deganda
Oʻn ming tanga mukofot,
Va ketidan ziyofat!

Boshin kesib kelganga
Dovyurak u merganga —
Mukofot uch ming tanga
Gap tegishli hammangga!!

Chordana qurib katta qoʻllarini tizzasiga tiragan
koʻyi daricha orqali tashqariga quloq solib turgan
Namoz:




— Juda sayroqi boʻlib ketibdi-ku, bu Omon baqaloq!
— deb qoʻydi. Soʻng goʻyo hech narsa eshitmagandek,
aytilayotgan gaplarning unga hech daxli yoʻqdek yana
ishtaha bilan shoʻrva ichishga mashgʻul boʻldi.

Qassob shoshib qoldi. Doʻ“kon tepasidagi peshtaxtani
tushirdi, eshikni yopib, ichidan tamba qoʻya boshladi.

Namozboy kulib soʻradi:

— Nima balo, Salim, meni ushlab bermoqchimisan?

Qassob yigit nimadir demoqchi boʻlib, ogʻiz rostlagan
edi, ulgurmadi. Zarb bilan tepilgan qoʻshtavaqali eshik
sharaqlab ochilib ketdi. Ostonada Namozboyning
yigitlaridan Jumanpolvon koʻrindi.

— Namoz aka!

Namozning taomdan bosh koʻtargisi kelmayotgandek
edi:

— Nima gap?

— Kunchiqar darvoza yoniga Oleynikov toʻraning
askarlari keldi!

— Koʻpmi?

— Xudo ursin, juda koʻp!

Ketma-ket poyloqda turgan boshqa yigitlar ham kirib
kelishdi. Hammalari hovliqqan, yuz-u koʻzlarida
tashvish, qoʻrquv. Kunbotar darvoza tomonga Zamonbek
bilan Mirzahamidning navkarlari, hozir Namozboy
oʻtirgan kushxonaning orqasida, mol bozori tarafda
Mixail toʻra boshchiligida qizil shapkali mirshablar
paydo boʻlgan emish...

— Demak, qurshovda qolibmiz-da? — joʻralarining
g'ashiga tegarli darajada beparvo bir ohangda soʻradi
Namozboy.

— Oshiqish kerak! — iltijo qilishdi betoqat yigitlar.

— Shunday shirin shoʻrvani tashlab-a?

— Namozboy!!!

— Oshiqmang, Eshboʻri ogʻa. Oshiqqanning ham
oshiqmaganning Lam boradigan manzili bor. Farq
shundaki birovi xiyol oldinroq, birovi xiyol keyinroq




boradi... Lekin Salim qassob shoʻrvani boplabsan,
boylarni kaltaklashni menga-yu, shoʻrvani pishirishni
senga chiqarganda oʻzi! Lekin, qassob joʻram, sen bilan
bir otamlashaylik, deb keluvdim. Choʻlma-choʻl
yuraverib yuragim zardobga toʻlib ketgandi. Qanaqa
dunyo bu oʻzi-a? Doʻsting bilan suhbatlasha olmasang,
toʻrtta odamning ichida erkin yurolmasang... Yorug'ʻ
dunyo emish! Yorugʻ dunyosi shunaqa boʻlsa, qorong£isi
qanaqa boʻlarkan? Gapirsangchi qassob! Nahotki, endi
koʻrshapalakdek faqat kechasi yurishga majbur boʻlsam!
Yoʻq, meni qorongʻuda yurishga majbur qilganlarning
oʻzini kavakka tiqaman, sichqonning uyini ming tanga
qilib qoʻyaman ularga!..

Namozboy garchi joʻralarning koʻziga beparvo, loqayd
koʻrinayotgan boʻlsa-da, qurshovga tushganlarini
sheriklaridan oldinroq fahmlagan, uni yorib chiqish
uchun fikran reja axtarayotgan edi. Nihoyat bir qarorga
keldi shekilli, koʻzlari charaqlab ketdi-yu, qoʻlini boʻz
sochiqqa arta-arta otilib o'rnidan turdi.

— To'ʻrttoving ham qilich, miltig'ingni anavi qopga
sol-da, obrezga tashla. Tez boʻl! Tez boʻl deyapman!!! Ha,
ana shunday! Endi toʻrttoving ham oʻzingni olomon
ichiga ur, bu yerdan otliq chiqib ketib boʻlmaydi. Men
bu qilich yalangʻochlab turgan chavandozlarni orqamdan
ergashtirib choʻlga olib ketaman...

— Namozboy!

— Kechqurun sizlarni oqdaryo boʻyida kutaman...
Salim qassob, mening otimni bu yerga olib kel.

— Eshik past, oʻtolmas deyman.

— Tumshugʻi oʻtsa bas, uyogʻiga tashvishlanma. Tez
bol!

Namozning oti oʻrgatilgan ekanmi, kushxonaning
pastqam eshigidan bamisoli emaklab oʻtgandek boʻldi,
oʻtayotganida qorni ostonaga tegay-tegay deb qoldi.

— Endi eshikni ichidan tambalab qoʻy. Bolta bormi?

— Bor.




— Orqa tomon qoʻy bozorimi?

— Ha.

— Devor sinchli emasmi?

— Yoʻq, paxsa.

— Yaxshi, ber buyoqqa boltani!

Salim qassobning koʻz oʻngidagi haligi ogʻir, bosiq,
shoshmasdan goʻsht chaynab oʻtirgan ulugʻvor yigit oʻrniga
bamisoli dahshatli bir dev paydo boʻlgan edi: yirik koʻzlari
kosasidan chiqib ketgudek olaygan, ahyon-ahyonda sherdek
pishqirib-pishqirib qo'yyapti u. Orqa devorga avval katta
eshik hajmida toʻrtburchak qilib chizib-chizib oldi. Chiziq
oʻrnidan devorni kertib tusha boshladi.

Uning harakatlari shunday tez, shunday chaqqon
ediki, goho koʻz ilg'amay qolardi.

— Tashqarida nima gap?

Eshik tirqishidan moʻralab turgan Salim qassob
shoshilib javob qaytardi:

— Odamlarni yoppasiga yerga oʻtqazishyapti.

— Otliqlar-chi?

— Biz tarafga kelishyapti.

— Yaxshi, yaxshi! Hozir hammasini choʻlga olib borib
botqoqlikka tiqaman... mana, eshik ham tayyor... Qassob,
arqon bormi?

— Bor.

— OI buyoqqa. Qoʻl-oyogʻingni bogʻlab ketaman.
Boʻlmasa Namozga joy berding, uni qochirib yubording,
deb'seni xibsga olishadi. Yot!

Namozboy hang-u mang boʻlib qolgan qassob
joʻrasining hay-haylashiga ham qaramay, kuch bilan
yerga bosib qoʻl-oyogʻini bogʻladi-yu suzishga
chog'langan qo'chqordek yugurib borib, oʻng yelkasi bilan
hali oʻzi toʻrt burchak qilib kesib qoʻygan devorga urildi.
Shunday bir kuch bilan urdiki, devor yaxlit uzilib uchtoʻrt metr nariga borib tushib, tushovlab qo'yilgan
qo'ylardan ikki-uchtasini bosib qoldi, yerdan chang
ko'tarildi.




Namoz otini chaqqon yetaklab chiqib, sakrab mindi,
qamchi bosmasdan oldin atrofni chamalab oldi: yigitlari
yolgʻon aytishmagan ekan, qoʻybozorining atrofini
mirshablar qurshovga olibdi. Mixail tora uzangiga
oyogʻini tirab koʻtarildi-yu chang chiqqan tomonga
olazarak koʻz tashlab oldi. Aftidan bu yerdan Namoz
otilib chiqishiga aqli bovar qilmas edi uning. «Sezmadi,
— fikridan oʻtdi Namozning, — demak ellik chavandoz
quvadi meni. Faqat bittasining oti uchqur xolos, faqat
shu otgina meni quvib yetishi mumkin. Otaman, otib
tashlayman uni...» Ot ustiga yotib boshini uning uzun
yollari orasiga berkitib borayotgan Namoz mirshabxona
noziri yoniga borgach:

— Mixail toʻra, siz axtargan Namoz men boʻlaman!
— deb qaddini rostladi, amerikancha sakkizotar
10"рропсБадап koʻk qashqaning peshonasiga qarab ikki
marta oʻq boʻshatdi. Mixail toʻra gap nimadaligini otpoti bilan yerga yiqilgandan keyin angladi. Yotgan joyida
(oyogʻi otning ostida qolgan edi) to“pponchasidan
osmonga qaratib oʻq uza boshladi. Ketma-ket otilgan
oʻqlar ovozi poyloqda turgan politsiyachilarni hushyor
torttirdi:

— Namoz qochdi! — baqirib yubordi ulardan biri.

— Namoz polvon qochibdi!

— Xayriyat-ey!!

— E, attang! — degan shivir-shivirlar bozor joyini
shamoldek tez aylanib chiqdi.

Politsiyachilar ketidan kapitan Oleynikovning otliq
askarlari ham quvlashga tushdi. Alamzada Mirzahamid
bilan Zamonbekning navkarlari Namoz hoynahoy Oʻklon
choʻllariga qochsa kerak deb oʻylab, oldidan toʻsib chiqish
umidida Shahob qishlogʻi oralab ot qoʻyishdi.

Ot bozori-yu mol bozorini ortda qoldirib, taqir dalaga
chiqib olgan Namoz orqasiga bir-ikki bor boqib uch toʻda
otliqlar kelayotganini koʻrdi. «Hozir hammangni
botqoqlikka tiqaman, — fikridan oʻtkazdi yigit. — Yoʻq,




botqoqlik yaqinida yoʻl torayadi. Oldingisi loyga botishi
bilan keti otining boshini tortishga ulguradi... Senlarni
bir vaqtda loyga tiqishim kerak... Yaxshisi Qipchoq
ariqda choʻmiltirib olaman senlarni. Ha-ha, qani
azamatlar, bedovingga qamchi urchi, Namozvoyga yetib
olsang, uning shoʻrpeshona boshi senlarniki! Yoʻq, daryo
boʻyiga yetguncha otlarini charchatib olishim kerak.
Charchagan ot qamchidan qo`rqib oʻzini har baloga
uradigan bo£ladi...»

Bolaligidan buyon otga ishqiboz boʻlib, yigitlik davri
poygalarda, uloqlarda sovrin talashib oldiga hech kimni
o“tkazmay kelayotgan bu yigit hozir jonini omon
saqlashni emas, balki och boʻridek goh toʻdalashib, goh
tor so“qmoqlarda turnaqator tizilishib kelayotgan
otliqlarni qanday jazolasam ekan, deb oʻylab borardi.
Otiga qattiq ishonadi u. Uch oy oldin bu tulporni
dargʻomlik Orifboyvachchadan tortib olgan. Samarqand
muzofotida uchqurlikda unga teng keladigan ot yoʻq
hozir. Namoz uni qoʻlga kiritgandan buyon gʻ“ovdan
sakrashga, jarliklar ustidan uchib oʻtishga oʻrgatib
kelyapti.

Namoz Qipchoq ariqqa yetguncha otining boshini goh
chapga, goh oʻngga burib, goh shoʻr tepalar ortiga
berkinib, goho toʻsatdan qamishzorlar orasidan otilib
chiqib, quvib kelayotganlarni holdan toydirib, otlarini
xavfni sezmaydigan darajada garang qilib qoʻydi.

«Namoz yoʻl topolmay qoldi, oti ham charchadi, tirik
ushlayman uni», — fikridan oʻtkazib borardi kapitan
Oleynikov. «Mana endi, safni sal kengroq olinglar, —
deb oʻylardi xuddi shu paytda Namoz ham, — hozir
choʻmilishni boshlaymiz...»

Namoz Qipchoq ariqning shunday bir joyini tanlagan
ediki, suv bu yerdan oʻn metrlar chamasi pastlikdan oqib
chinakam jarlik hosil qilgan edi. Uning tulpori har kuni
bu yerdan sakrab oʻtib oʻrganib qolganidanmi jarlikka
yaqinlashgan sari oʻz-oʻzidan tezligini oshirib ariq




ustidan bamisoli qushdek yengilgina uchib oʻtdi. Izmaiz kelayotgan otliqlar oldilaridagi chuqur jarlikni
payqamay qoldilarmi yoki Namoznnig oti oʻtgan joydan
bizning ham bedovlarimiz bemalol oʻta oladi, deb qattiq
ishondilarmi, har qalay, otlarining boshini erkin qoʻyib,
qamchi ustiga-qamchi urishar edi. Oldingi otliq otiga
bir qamchi urishga arang ulgurdi, ketidagisi boshi uzra
koʻtargan qamchisini havoda silkitgancha jarlik tubiga
sho'ng'ib ketdi.

Koʻz yumib ochguncha oʻttiz otliq jar tubiga qulab
tushdi. Otlar xunuk kishnagan, navkarlar soʻkingan,
narigi tomonda pala-partish oʻqlar otilgan... Yulgʻin bilan
qoplangan qumtepa ustiga chiqib olgan Namoz
telbalardek qah-qah urib kular, garchi ovozini hech kim
eshitmayotgan boʻlsa ham, «Xoʻsh, Mirzahamid, ahvoling
qalay endi?!» — deb qichqirar edi...

II bob

Yoʻlovchilar

Ming toʻqqiz yuz toʻrtinchi yilning oʻn sakkizinchi
oʻktabr kuni choshgoh mahalida uch yoʻlovchi
Samarqand shahridan shitob bilan chiqib kela boshladi.
Samarqand-Dahbed yoʻli har qachongidan ham gavjum:
shaharga kirib kelayotgan aravalar yuk ogʻirligidan
gʻijirlaydi, eshak mingan va suvoriylar yelkalariga ogʻir
yuk koʻtargan yoʻlovchilarning koʻzini kuydirib, jadal
oʻtib ketishadi, faytunlarning hisobi yoʻq — oʻrindiqlarda
viqor bilan oʻtirgan sersavlat xoʻjayinlarni, katta-kichik
amaldorlarni olib oʻtishadi ular.

Goho hammayoqqa loy sachratib, ot choptirib oʻtib
qolishadi.

— Oqposhshoning arzandasi boʻlsang ham evi
bilanda! -— deydi yoʻlovchilardan biri yuziga sachragan
loyni artib.




— Mingani qirchangʻi baytal-u, — deydi boshqa
yoʻlovchi ham dili og'rib, — shahar hokimidek dagʻdagʻasi
bor-a!

Yoʻlovchilardan biri Namozboy. Oyogʻida ixcham
tikilgan choriq, egnida yangigina mayda gulli chopon,
boshida koʻk parchadan salla. Ikkinchisi Hayitboy,
uchinchisi Toʻxtash. Ikkovlarining ham yoshi oʻn uchoʻn to'rtlarda. Hayitboy dum-dumaloq, yalpoq yuzli.
Uning hammayog£ʻini, hatto, boʻyin va quloqlarigacha
yiringli yara bosib ketgan, oyogʻida katta odamlarning
etigi, ustma-ust yamoq tushaverganidan etik ekanligi
ham bilinmay ketgan. U yalangʻoch badaniga eski
chopon kiyib olgan. Toʻxtashvoy boʻlsa ozgʻin, ta'riflab
boʻlmaydigan darajada ozgʻin, boʻyni olmaning
sabogʻidek ingichka, yuzi za'faron. Koʻzlari ich-ichiga
botib ketgan, oyogʻida poyma-poy charm kovush, egnida
qat-qat boʻz koʻylak, ammo koʻylaklar egasi kiygandan
buyon yuvilmagan boʻlsa kerak, qasmoq boylab ketgan.
Ikkov bolaning ham boshida yangi doʻppi. Kir ishtonga
zar jiyak, deganlaridek mayda gulli, chiroyli tikilgan
doʻppilar bolalarning eski kiyimlariga, kir boshlariga
uncha yarashmayroq turgandek.

— Xoʻsh, Toʻxtash polvon, charchab qolmadingmi?
— orqasiga oʻgirilib soʻradi Namozboy.

Toʻxtash darrov javob qaytarmadi. Yurishda toʻxtab
chuqur entikdi, Namozboyga qarab gʻalati jilmayib
qoʻydi:

— Yoʻq, charchaganim yoʻq, — dedi u yelkasi bilan
nafas olib, — oʻzim shunaqa boʻlib qoldim, sal yursam
terlab ketaveraman.

— Quvvating yoʻq-da, — gapga qoʻshildi oldinroqda
borayotgan Hayitvoy.

— Hechamda! — izzat-nafsi qoʻzgʻalib dedi
To'xtashvoy. — Quvvatim oʻzimga yetarli... Faqat
yursam terlayman. Avvalgi kuni Toshoxurdan kela turib
ham shunaqa boʻluvdim.




— Toshoxurga ne deb boruvding? — soʻradi
Namozboy. — Yo gubernatorning otini sugʻorishga
bordingmi?

— Yoʻq, — ojizgina kulib qoʻydi Toʻxtashvoy,— kecha
aytdim-ku, u yerning odamlari saxiyroq deb,
tilamchilarga koʻproq berishadi.

Namoz bu ikki yetimni Bozori asp yonidagi «Panohi
sagʻiron» choyxonasidan olib kelyapti. Oʻzi ham
bolaligida mana shu choyxonada jon saqlagan. Och
qolganda bir burda qotgan non, sovuqqotganda bir piyola
dogʻ suv shu yerdan topilgan unga. Yillar oʻtib, ulgʻayib,
odam qatoriga qoʻshilganda ham «Panohi sagʻiron»ning
sohibi Devona boboni hech unutmaydi...

Aytishlaricha hozir yoshi ellik besh-ellik oltilarga
borib qolgan Devona bobo ota-onadan juda erta judo boʻlib,
koʻcha-koʻylarda tilamchilik qilib ulg'aygan. Tilamchilik
bilan topgan chaqalarini yemay-ichmay yigʻib yurib,
tashlandiq bir hovlini sotib olgan, yetimxona ochgan. Bu
dargoh bora-bora «Panohi sag'ʻiron» nomini olgan...

Namoz ba'zan oyida bir, ba'zida ikki oyda bir kelib,
choyxonada tunab yurgan yetimlarni mehmon qilib,
foytun aravaga solib, oʻynatib, dillarini xushlab,
yetimligini bir nafas boʻlsa ham unuttirib ketadi. Kecha
uning yoʻli yana Samarqandga tushib qoldi. Yoz boʻyi
chorakorlik qilib topgan olti qop bugʻdoyini sotib,
unashtirib qoʻyilgan qayligʻiga sarpo qilmoqchi edi.
Opasi Ulugʻoy uni shu maqsad bilan joʻnatgandi. Namoz
bugʻdoyni kapponga kirmayoq Siyob bozori darvozasi
yonida koʻtarasiga sotib yubordi. Umuman, bozor
qilishga hafsalasi yo“q uning: narsa olsa albatta
qimmatiga oladi, sotsa albatta arzonga sotadi. Nimaiki
xarid qilsa opasi Ulug'“oyga ma'qul tushmaydi, gap
eshitadi.

Devona bobo bilan birgalashib bozor qilarmiz, deya
shoshilib «Panohi sagʻiron»ga joʻnadi. Kelsa, xayriyat,
Devona bobo shu yerda ekan. Choy damlashni dastyor




bolaga qoldirib, oʻzi tengi ikki-uch moʻysafid bilan
yonboshlashib, choyxoʻrlik qilishib, suhbati jonon qurib
oʻtirishgan ekan. Choyxona pastqam, boz ustiga
darichalari ham yopiq boʻlgani uchun qorong£ʻilikda
Namozboy ularni darrov payqayolmadi.

— E, Polvon oʻgʻlim! — deb Devona boboning oʻzi unga
peshvoz chiqdi. Bagʻriga olib, uzoq quchoqladi, ikki
qoʻllab yelkalarini siladi, — suf-suf-suf! Koʻz tegmasin,
xoʻp yetilibsan, polvon boʻlib ketibsan! Qani-qani
toʻshakka, obbo, oʻgʻlim-ey, ukalaringni sogʻinibsan-da?

— O`zingizni ham sogʻindim, ota!

— Umringdan baraka top, Polvon oʻgʻlim! Choyxoʻrlar
chiqib ketgach, ikkovlari yolgʻiz qolib, eski to“shaklarda
yonboshlashib olib, xo“b otamlashdilar. Namozboy
qishloqdagi gaplardan, Devona bobo shahardagi
yangiliklardan soʻzladi. Bu yerda nimalardir boʻlayotgan
ekan, janob Yudinning izvosh haydovchilari ish
haqimizga yana yarim tangadan qoʻshmasang
ishlamaymiz deb, toʻpolon koʻtarishibdi, ertasiga
Nordman janoblarining aroq zavodi korgarlari,
Nikolayev janoblari choy qadoqlash fabrikasi xodimlari
ham ularga qoʻshilibdi. Bu g“ʻalvalar bir yoqli bo'lmasdan
turib, temiryoʻl tomonda ur-yiqit boshlanib ketibdi. Ishga
chiqmagan temiryoʻlchilarni jazolash uchun yigir-mata
kazak soldat yuborilgan ekan, miltiqlarini tortib olib,
oʻzlarini rosa kaltaklashibdi.

— E, Polvon oʻgʻlim, oxir zamon boʻlganga oʻxshaydi,
— uh tortib dedi Devona bobo, — xoʻjayinlarda insof
qolmayapti, yurtda qut-u baraka, boylarda diyonat yoʻq.
Xudo oʻzi bir yoʻlga boshlamasa, qiyomat-qoyim boʻlishi
hech gap emas.

— Lekin, ota, oʻrislar yoʻl axtarishyapti, — dedi o'yga
tolib Namoz.

— Qanaqa yoʻl ekan, Polvon?

— Qanaqa yo'l ekanligini bilmayman-u, lekin ular
zulmga qarshi bosh koʻtarishyapti.




— E oʻgʻlim, bu xalq oʻzi boshqacharoq ekan. Ta'bi
adolatga moyil, haqsizlikka toqati yoʻqroq kelarkan. Birikkitasi choyxoʻrlikka kelib turadi. Yetimlarning boshini
silayotganimni eshitib, bittasi ataylab meni koʻrgani
kelibdi. «Boboy, sen yaxshi», deb qoʻ“ymasdan bir 50 Кауоу
tashlab ketdi... Lekin, oʻgʻlim, sen ehtiyot boʻl.
Poshsholikka qarshi gap aytganlarni ushlab, avaxta
qilishyapti. Endigina qoʻling oshga yetganda tagʻin
burning qonamasin.

— Xoʻrlikda osh yegandan koʻra, mushtlashib qon
yutganing ham ma'qulmi, deb qoʻydim-da, — dedi
Namozboy otaxonga e'tiroz bildirib.

— Qoʻy, Polvon unaqa dema. Musulmon bandasiga
bunday gap yarashmaydi, — choy quyib mehmonga
uzatdi Devona bobo, — tepada xudo bor, zolimlarning
jazosini oʻzi beraveradi... Undan koʻra toʻydan gapir.
Xoʻsh, boshingni qachon ikkita qilasan?

— Xudo xohlasa roʻzadan keyin.

— Mashshoqlarni oʻzim oboraman, — negadir xursand
boʻlib dedi Devona bobo, — arava kirasiga pul yigʻib
yuribman.

Kechqurun bu. yerga oʻn-oʻn ikki chogʻli yetimyesirlar, tilamchilar, dastyor-u boshpanasiz qolgan
gʻarib-u gʻurabolar to'planishdi. Namozboy ularga atal
ikki tustovuq goʻshti, guruch keltirgan edi; oʻzi osh
damladi, ketidan qovun soʻyib berdi. Ammo, Hayitboy
bilan Toʻxtashvoyning ahvoliga Namozboy qattiq
achindi, oʻlib qolishlari mumkin, deb qoʻrqdi, olib ketib,
oʻris tabibga davolataman, sogʻayganlaringdan soʻng
oʻris boyning xizmatiga kiritaman degan edi, ikkovi ham
darrov koʻna qolishdi.

— Namoz aka, endi aytib bering, — iltimos qildi
charchaganidan qora terga botib borayotgan
Toʻxtashvoy.

— Nimani aytay, Polvon ukam?

— Aytuvdiz-ku, men ham yetim boʻlganman deb.




— Yetim boʻlganda ham juda xunuk yetim
boʻlganman, ukaginam, shunaqa dunyo ekan bu. Soʻzlab
beraman, hammasini soʻzlab beraman... Lekin o'pkam
toʻlib, yig'lavorsam kulmaysilami?

— Sizday polvon odam ham yigʻlaydimi? — hayron
boʻldi Hayitvoy.

— Yigʻlayman, toʻyib-toʻyib yigʻlab olaman goho.
Pahlavonda ham yurak bor, uning ham gʻam-gʻussasi
bor, ukam... Shunday qilib, men ham bir vaqtlar xuddi
silarga oʻxshab yetimchaydim. Aytishlaricha, men
shumqadam boʻlib tugʻilganakanman. Kattaqoʻrgʻon
degan bir shahar bor, eshitganmisilar?

— Yoʻq, eshitmaganmiz, — barobariga javob
qaytarishdi oʻsmirlar.

— Ha, mayli, nasib qisa bir olib borib oʻynatib ham
kelarman... Men ana shu shaharga yaqin Oʻtarchi degan
qishloqda tugʻilganman, bomdod nomozi vaxti dunyoga
kelganakanman. Onam rahmatlik koʻz yora turib
olamdan oʻtibdi. Bu shum xabarni machitta otam eshitib,
xastai notavon ekan, yuragi yorilib u ham bandalikni
bajo keltiribdi. Shu boisdan otimni Namoz qoʻygan
ekanlar... mana shunaqa gaplar, ukajonlarim. Boylarning
molxonasida katta boʻldim. Hoʻkizlar bilan kunjara
talashgan paytlarim boʻlardi. Ikki marta mani qul qilib
sotishdi. Xayriyatki, shu Devona bobo bor ekan,
Ivanboyga roʻpara qilib qoʻydi. Ivanboy xiyla insofli bir
kishi edi. Oʻqitdi, til oʻrgatdi, Moskov, Peterburglarga
sayohat qildirdi... Xudo xohlasa, silar ham yaxshi yigitlar
boʻb ketasizlar. Xoʻsh, polvonlar, oʻzlaring asli qayerlik
boʻlasizlar?

— Qoʻqon tarafdan kelganmiz, — barobar javob
qaytarishdi bolalar.

—- Oʻhoʻ, juda olis yurtdan ekansizlar-ku. Qanday kelib
qoldilaring?

— Otash aravaga osilib kelganmiz.

— Samarqandda qarindoshlaring bormidi?




— To'ʻxtash, «xolam bor», degan edi, — shoshilib dedi
Hayitboy.

— dim ket endi, — jerkib dedi To'xtashvoy, —
Samarqandda yetimlarga tekin taom berisharkan, deb
har kuni qistarding-ku! Otash aravaga chiqquncha
yelkamdan itarib boruvding-ku!

— Ota-onalaring yoʻqmi?

— Men onam oʻlgandan keyin tugʻilgan ekanman, —
tushuntira boshladi Toʻxtashvoy.

— Yoʻgʻ-e!

— Rost, odamlar sen toʻrqovoqda katta boʻlgansan,
deyishadi.

— Hayitvoy, sen-chi, nega indamaysan? Oldinroqda
jimgina borayotgan Hayitboy yurishdan toʻxtab,
kulimsiradi:

— Nima dey?

— Ota-onang bormi?

Hayitboy yelkasini qisib, yara toshgan aftini g'alati
bujmaytirdi:

— Bilmayman.

— Machitning soʻpisini otam deb yurardi bu, — gapga
qoʻshildi Toʻxtashvoy.

— Oʻzing-chi, oʻzing? Paranji yopingan xotinni
koʻrsang enam shu boʻlsa kerak deb, orqasidan
ergashasan-ku!

— Qachon ergashibman?

— Har kun ergashasan.

— Enamni unaqa haqorat qima.

— Enang oʻzi yoʻq-ku?

— Bor, xudo xohlasa topib ham olarman.

Yigitchalar yurishdan toʻxtab, choʻqishishga
hozirlangan joʻjaxoʻrozlardek bir-birlariga hezlanib
qolishdi. Toʻxtashvoy joʻrasiga tikilib turib, toʻsatdan
gandiraklab ketdi-yu, orqasi bilan yerga oʻtirib oldi.

Namozboy shoshilib uning yoniga keldi:

— Nima boʻldi?




— O`zim... — yelkasi bilan tez-tez nafas ola boshladi
Toʻxtashvoy, — darmonim yoʻq, yursam ter bosadi,
boshim aylanadi... men qola qolay, jon aka, keyin
darmonga kirsam olib ketarsiz.

— Ko'ʻtarib olaymi?

— Yoʻq, yo'q!

— Boʻlmasa, yuringlar. Qarshi guzariga borib, bir
choylashib olamiz. Bu yerda kavobni xoʻp oʻxshatib
pishiradilar. Xoʻsh, Toʻxtash polvon, somsaga tobing

qalay?

— Somsadan koʻra men uning shoʻrvasini yaxshi
koʻraman, — kulimsirab oʻrnidan tura boshladi
Toʻxtashvoy.

III bob

Sergey tabib huzurida

Dahbed bilan Loyish oʻrtasida yoʻl qamishzorlar oralab
boradi. Yozin-qishin bu yerlar goho zax, goho loy boʻladi.
Piyodalargagina emas, otliqlarga ham ogʻir keladi bu
yoʻllardan oʻtish. Toʻxtashvoy holdan ketgan. Namoz
akasi uni chaqaloqni koʻtargandek koʻtarib borayapti, bir
qoʻlida xurjun, bir qoʻlida yigitcha, yurish oʻng'ʻaysiz:

— Sabr qil, ukam! Sabr qil! — deb oʻzidan koʻra ham
xastaga koʻproq dalda berib borayapti u. Jadal oʻtib
ketgan otliqlarga, bir-ikki aravakashga iltimos qildi,
yoʻlim olis, vaqtim ziq, deb bolani olishmadi. Orqadan
yana baland gʻildiraklari orqaga loy otib arava kela
boshladi. Namoz toʻxtab, bolani yerga qoʻydi.

— Hoy, yaxshi yigit, yoʻl boʻlsin?

— Xudo xohlasa olgani, — dedi aravakash.

— Aytganing kelsin, ukamni ola ketsang-chi,
chaqasini beraman.

Aravakash Namoz tengi, chuvakkina bir yigit ekan.
Qornigacha loy sachragan otning boshini tortdi:




— Xoʻsh, qancha berasan?

— Qancha soʻrasang shuncha olasan.

— Xudo davlatingga baraka bersin. Chiqar ukangni
aravaga. Lekin, oʻzing piyoda ketasan, ot urunib qolgan.
Hokimnikiga oʻtin olib borgan edim. Yoʻlda loyga botil
qoldim. Voy xudoyim, bu bolani yomon yara bosibdi-ku!
Chu tulporim!.. Oʻzlariga yoʻl boʻlsin?

— Mujik qishloqqa.

— Oʻrus tabibgami?

— Ha.

— Yara-chaqani yaxshi tuzatadi deyishadi.
Qayerdan kelayapsizlar?

— Samarqanddan chiqdik.

— Piyoda-ya! Bay-bay-bay! Lekin, shaharlikka
oʻxshamaysan, shaharliklar choriq kiymaydi.

— Oʻzim asli Jarqishloqdanman.

— Manavi Jarqishloqdanmi? — aravakash qamchi
dastasi bilan oʻng tomonni koʻrsatdi. Soʻng shoshilib
otnnig boshini tortdi. — Toʻxtang, tagʻin siz Namoz
polvon boʻlmang?

— Xuddi oʻshaman.

Aravakash Akromqul sakrab otdan tushib, soʻrashish
uchun Namozga ikki qoʻlini barobar uzatdi. Nozik
qoʻlchalari bilan polvonning har biri barkashdek
keladigan qoʻlini olib uzoq silkitdi. Namozni qoʻyarda
qoʻymay aravaga chiqarib olgach, qayta-qayta uzr aytib,
yana yoʻlga tushdi. Otga qiyshiq oʻtirib, Namozga
yuzlanib oldi-yu, qulfi-dili ochilib ketdi. U Namozboyning
ta'rifini ilgari ham eshitib yurgan ekan-u, ammo, birinchi
marotaba Hakimxon toʻraning katta toʻyida koʻribdi.
Oʻsha kuni Namozboy Xatirchi begligidan taraf tortib
kelgan jamiki polvonlarni yiqitib, oxirgi polvon bilan
bellashayotganda, «agar shuni ham yiqitsa yelkamdagi
chakmonimni ustiga yopaman», deb niyat qilgan ekan
Akromqul, ammo, Namozboy sovringa tushgan pullarni
tomoshabinlar oʻrtasiga sochib, davradan chiqib




ketganini koʻrib, hang-u mang boʻlib qolibdi. Shuncha
kumush, tillo tangalarni mensimagan polvon mening
chakmonimni eshagiga toʻqim qilarmidi, deb orqasidan
bormay qoʻya qolibdi.

Lekin, bari bir Namozboy bilan bir uchrashish
orzusida yurgan ekan, ayniqsa Akromqulning otasi
ko'rmoqchi ekan. Uch-toʻrt moʻysafid uning uyiga borib;
«Siz har qalay oʻrus toʻralar bilan yaqinsiz, oq podshoning
saroyiga ham borib kelgansiz, oʻtin puli degan gap
qayoqdan chiqdi. Shuni bizga bir haqiqat qilib bering»,
deb maslahat olmoqchi boʻlib turishgan ekan.

— Xoʻp desangiz, polvon aka, toʻppa-toʻgʻri
Qorateriga ketaveramiz, — dedi Akromqul, — lekin,
otam juda xursand boʻlardi-da.

— Keyinroq boramiz, — deb qoʻydi Namoz. — Avval
bularni bir tabibga koʻrsatib olay.

Yerli aholi «Mujik qishloq», ruslarning oʻzi
«Pervomayskaya» deb ataydigan bu chiroyli va sarishta
qishloqcha bundan oʻttiz toʻrt yil muqaddam, ya'ni 1870yilning 1-may kunidan boshlab bunyod boʻla boshlagan.
Oʻsha kuni bu yerga Rossiyaning ichkari tomonidan
yetmish xoʻjalik koʻchmanchi kelib tushgan. Atrof
qumtepaliklar, botqoqlig-u qamish bosgan shoʻrxok
yerlardan iborat edi. Dastlabki uylar qamishdan
qurilgan, hali-hali odamlarning esida. Keyinchalik tekis,
ravon yoʻllar ochilib, aravalarda, tuyalarda shagʻal
keltirib toʻkildi, g'isht xumdon ishga tushib ketdi. Birinketin chiroyli imoratlar, qoʻngʻirogʻi hamisha jaranglab
turadigan moʻjazgina cherkov qad koʻtardi. Hozir bu
yerda g'ʻallakorlik, bogʻbonlik va qisman ovchilik bilan
shugʻullanadigan mujik xonadonlaridan tashqari
Dahbed, Shahob, Qorateri, Kumushkent boʻlislarida
turli lavozimlarda ishlaydigan rus toʻralarining oilalari,
oʻttiz chogʻliq rus askari istiqomat qiladi.

Namozboy qora tortib kelayotgan Sergey Stepanovich
Ryabov (mahalliy odamlar uni Sergey tabib deb atashadi),




bu yerga badargʻa boʻlib kelgan, qattiq nazoratda
yashaydi; rus maktabida muallimlik qiladi, tabobat bilan
shugʻullanadi. Yakka-yolgʻiz turadi, xiyla asabiy, jahldor
bir kishi. Yoz oylarida Urgut togʻlariga chiqib ketib,
dorivor giyohlar yigadi. Qishloqma-qishloq yurib oʻzbek
urf-odatlarini oʻrganadi. Kitoblar yozadi. Oʻzbek tilini
chala-chulpa boʻlsa ham bilib olgan. Namoz u bilan
marhamatli Ivanboyning xotini kasal boʻlganda
tanishgan, oʻshandan buyon bordi-keldilari bor. Sergey
tabib Namozni rus tilini yaxshi bilib olgani, halol va
rostgoʻyligi uchun xush koʻrib qolgan. Namoz unga
oʻrdak, qashqaldoq, ba'zan toʻngʻiz otib kelib beradi,
koʻpincha unikida tunab ham qoladi. Qaytayotganida bir
xurjin sochma oʻq olib ketadi.

Sergey tabib atrofi qamish bilan oʻralgan torgina
hovli oʻrtasida qurilgan soʻrida gʻijjak chalib oʻtirgan
edi. Eshikdan ketma-ket kirib kelayotgan
mehmonlarga koʻzi tushgach, mashgʻulotini toʻxtatib,
oʻrnidan turdi:

— Namozboymisan? — deb soʻradi oʻzbekchalab.

— Xuddi oʻsha sartman, — oʻrischa javob qaytardi
Namoz.

— Xudo haqqi, sho'rvani kim bilan ichar ekanman.
deb oʻtirgan edim, — endi oʻrischalab gapira boshladi
Sergey tabib. — Lekin, kelganing yaxshi boʻldi-da.

— Bemorlarni olib keldim.

— diyanlaringmi? — bolalarga tikilib qoldi Sergey
tabib, Namoz ruschalab yetimlarni qayerdan olib
kelayotganini aytgan edi, Sergey tabib negadir tutaqib
ketdi. Kimlarnidir g'azablab, vozillagancha uyga kirdiyu, oʻsha yerdan turib qichqirdi:

— Olib kel buyoqqa!

Uzoq tekshirdi u bemorlarni. Keyin xona oʻrtasida tik
turib, bir nafas oʻy surib qoldi.

— Chatoq!

— Og'ʻirmi? — qoʻrqib soʻradi Namoz.




— Lekin oldini olsa boʻlar deyman... Qoni buzilmagan
boʻlsin-da.

— Bechoralarning hech kimi yoʻq, — siniq bir ovozda
dedi Namoz.

— Muncha ezmalik qilding, o'zim ham bilib turibman,
— jerkib berdi Sergey tabib, — burga tepkurlar... Bolalari
mana bu ahvolda-yu, oʻzlari xotin olib, xotin qoʻyishadi,
oʻn besh kunlab toʻy berishadi, qimor oʻynashadi!.. Senga
oʻxshagan oliftalari boʻlsa, ovdan boʻshamaydi.

Sergey tabib oyogʻi ostidagi chelakni taraqlatib tepdiyu, tashqariga chiqib ketdi. Xiyol o'tmay, yana orqasiga
qaytdi. Xayriyat, hovridan tushibdi, jilmayib kirib keldi.

— Mana bu doridan Hayitning yarasiga surkaysan,
kuniga bir marta boʻlsayam yetadi, koʻp surtma —
kuydirib yuboradi... Mana bu qiltiriqning oti nima?

— To'ʻxtashvoy.

— To'ʻxtashing qattiq shamollagan, o“pkasida bod bor.
Ovqatsiz yuraverib, sillasi qurib ketgan... Haliyam
tustovuq otib turibsanmi?

— Otib turibman.

— Uyda sandal bormi?

— Qursa boʻladi.

— O`rik oʻtin topiladimi?

— Uning ham bir ilojini qilsa boʻladi.

— Menga qara, — yana qizisha boshladi Sergey tabib,
— bari bir eplolmaysan. Oʻldirib qoʻyasan bolani. Senlar
bola tugʻdirishga ustasanlar-u, katta qilishni xudoning
oʻziga havola qilib, yallo qilib yuraverasanlar... Bahordan
buyon bu bechoralardan qanchasi qirilib ketdi! Tashlab
ket, ikkovini ham, oʻzim boqaman, faqat kunora xabar
olib tur. Kelishdikmi?

— Kelishdik.

— Kelishdik emish-a!.. Menga bitta boʻrsiq otib kelib
berasan. Ikkoviga ham oʻshaning yogʻi juda dori boʻladi.

Shoʻrva ichayotganlarida Sergey tabib ancha yayrab
oʻtirdi. Mungʻayib bir ahvolda boʻlib oʻtirgan yetimlarni




erkalab, orqalariga qoqib qoʻydi. Ruscha, oʻzbekcha,
tojikcha soʻzlarni aralash gapirib, ikkov bolani rosa
qiqirlatib kuldirdi. Namoz ertadan kechikmay boʻrsiq
bilan boshqa har xil yovvoyi parrandalar otib kelishga
soʻz berib uy egasi bilan xayrlashdi. Chiqsa, aravakash
Akromqul ho“ naridagi tollar tagida kutib ot ustida
mudrab oʻtirgan ekan.
Jarqishloqqa joʻnab ketishdi.

IV bob

Paxsakashlar

Jarqishloq bu atroflardagi Qoʻshqo'ʻrg'ʻon,
Eshimoqsoq, Oʻklon, Choʻ“michli, Toymurod qishloqlari
orasida eng goʻzal, qishloqning shundaygina ostidan
shovullab Qiyot arigʻi oqib yotadi. Qishloq ming
tanobcha keladigan ulkan tepalik ustiga joylashgan. Bu
yerdan Jiyanbek choʻllari kaftda turgandek koʻrinib
turadi. Kunyurish tomonida poyonsiz ekinzorlar bor.
Uzumzorlar, zardolizorlar yoz boʻyi yashnab turadi.
Qishloqchaning shundoqqina biqinidan katta yoʻl ham
oʻtgan. Mitan, Chelak, Loyish boʻlisi atrofidagi
mavzelarning fuqarosi shu yoʻl orqali bordi-keldi qilib
turadi. Otliqlar, eshak minganlar, tuyakashlar goho
Qiyot arigʻi boʻyidagi salqin choyxonada dam olib
oʻtishadi. Katta chinor ostidagi yogʻoch soʻrilarga
yonboshlashib, xudojoʻy kishilarning qumgʻ“ondan
damlab bergan choylarini ichishib, shu xonadonlar
sha'niga duoi fotiha qilib ketishadi. Namozning ana shu
qishloqning fuqarosi boʻlganiga uch-toʻrt yil boʻlib qoldi.
Avvaliga pochchasi Xolbek paxsakash bilan birga
turardi. Ikki yil boʻldi, pochchasi unga yarim tanob yer
ajratib berdi. Shu mulkning etagiga yana shu
pochchasining yordami bilan Namozbek yetti bolorli uy
tiklab oldi.




Akromqul qishloq chetida Namozni aravadan
tushirayotib:

— Demak, shu hafta ichi albatta borasiz-a? — deb
takror so'radi.

— Xudo xohlasa, gap bitta, — dedi Namoz oqko'ngil,
dilbar bu yigitdan astoydil minnatdor boʻlib.

— Lekin jon aka, oʻtin pulini bir yogʻliq qilib berasiz,
umidimiz faqat sizdan.

— Xudo xohlasa, bir unnab koʻraman.

— Xoʻp xayr, Olloning panohiga, — Akromqul otiga
qamchi bosdi. — Chu, tulporim!

Namoz pochchasining uyigacha boʻlgan yarim
chaqirim yoʻlni mamnun, oʻzida yoʻq xursand bir
kayfiyatda bosib oʻtdi. Yoʻq, nima boʻlganda ham bu
dunyoda yaxshilar koʻp, ha-ha, bu dunyo faqat boylikka
ruju qilgan ochofatlarning, amaliga bino qoʻygan
amaldorlarning zulm-u zaxmatidan, fitna-yu fujuridan
iborat emas. Yoʻq, bu dunyoda yetim-yesirlar yoʻliga
jonini fido qilgan Devona bobolar, dardmanlarning
dardiga malham qoʻyishga tayyor turgan oʻris tabiblar,
yoʻlda qolganlarga yoʻldosh boʻlishga hamisha shay
turgan Akromqul singarilar ham bor...

— Togʻa, jadalroq yursangizchi? — yigʻlab xayolini
boʻldi jiyanlaridan biri.

Namoz bir choʻchib tushdi:

— Nima gap, Barotvoy?

— Otamni urib oʻldirayozdilar.

— Nima, nima deding?

— Hammayogʻini qora qonga beladilar, — koʻksini
yirtib dodlab yubordi jiyani, — togʻajon, togʻajonim.

Namoz yelkasidagi sovgʻalar toʻla ogʻir xurjunni
qoʻliga olib, tor yoʻlakdan toʻrt hatlab oʻtib, hovliga kirib
bordi. Odam degani hovliga sigʻmay ketibdi. Qo'ʻniqoʻshnilar, qarindosh-urugʻlar g'am-u hasratda.
Namozboyning jiyanlari boʻzlab turishibdi. Ichkaridan
sochlari toʻzgʻib, yig'lagancha opasi Ulug'oy chiqib keldi.




— Ukam, pahlavonim! — shunday deb Namozning
koʻksiga boshini qoʻyib shunday bir dard, shunday bir
alam bilan chinqirdiki, bu alam nashtarlari
to'planganlarning yurak-bag'rini ezib, suyaksuyaklarigacha zirqiratib yubordi.

— Nima gap, axir, gapirsangiz-chi!..

— Tezroq kir, jigarim, pochchang jon berayapti.

Ichkarida uch-toʻrt moʻysafid qurshovida chindan
ham Xolbek paxsakash jon olib-jon bermoqda edi. Aftini
tanib boʻlmaydi uning, hammayog'i qon, koʻzi olayib
tepaga tortib ketibdi, nafasi ogʻir, qisqa-qisqa
xirillayapti, koʻkragi temirchining bosqonidek koʻtarilib
tushib turibdi. Namoz choʻkkalab, asta pochchasining
ustidagi choyshabni koʻtardi: yo xudoyim, badan
deganning sogʻ joyi qolmabdi; hammayoq koʻkarib,
momataloq boʻlib ketibdi... Namozning barmoqlari
beixtiyor mushtga tugilib, baquvvat tishlari gʻalati
g'ijirlab ketdi:

— Nima boʻldi oʻzi? — negadir juda sokin, xiyla bosiq
bir ohangda soʻradi Namoz.

— Saroyliklar kaltaklashibdi, — g“amgin boshini
koʻtarib dedi moʻysafidlardan biri.

— Saroyliklar?

— Ha, Hamdamboyning koʻppaklari.

Namoz ko'zlarini chirt yumgan ko`yi boshini
solintirgancha bir nafas jim qoldi. Soʻng sekin oʻrnidan
turib tashqariga chiqa boshladi... Uning vajohati juda
xunuk edi shu paytda, koʻzlari gʻalati olaygan, burun
kataklari behad kengaygan, boʻyin tomirlari oʻqlogʻdek
irgʻib chiqqan, uloqchi otdek ogʻir-ogʻir nafas olib turibdi.
Toʻplanganlar beixtiyor orqaga tisarilishdi.

— Omon qani? — soʻradi Namoz.

— diyaningni qamab qoʻydim, - tushuntirdi Ulugʻoy,
— hozir borib Hamdam hojini chopib tashlayman deb
boltaga yopishdi... Bir kori hol chiqarmasin deb arang
qamadik... Pochchang shoʻrlikni Sherniyoz oʻrtogʻing




olib keldi. Ana oʻziyam kelyapti... Endi nima qildik,
ukaginam?

Hovlida yigirma-yigirma bir yoshlardagi, oʻrta boʻy,
chayirgina yigit Sherniyoz koʻrindi. Koʻrishish uchun
Namozga qoʻl choʻzgan edi, uning vajohatini koʻrib,
negadir shoshilib orqasiga tisarildi.

— Assalomu alaykum! — qoʻlini koʻksiga qoʻydi
Sherniyoz.

— Nima gap boʻldi oʻzi? — soʻradi Namoz.

— Men bo'ʻlis hokimnikiga oʻtin olib borgan edim, —
tushuntira boshladi Sherniyoz, — qaytayotsam
yoʻlovchilar: “Margʻilontepada jang boʻlyapti.
Jarqishloqliklarni, qoʻshqoʻrgʻonliklarni paxsaga loy
tepgandek rosa tepkilashyapti”, deyishdi.

— Aravang qayerda? — gapni boʻldi Namoz.

— Tashqarida.

— Mujik qishlogʻidagi Oʻris tabibning uyini
koʻrganmisan?

— Topaman.

— O`zini taniysanmi?

— Sal pal.

— Mening nomimdan iltimos qil, tezda yetib kelsin.

— Keyin toʻgʻri borsam...

— Joʻna tezroq! — ovozini tishlarining orasidan
chiqarib dedi Namoz. Soʻng ichkari kirib, dard bilan olishib
yotgan pochchasining bosh tomoniga choʻkkalab, uzoq
oʻtirib qoldi. Hol-ahvol soʻragani chiqqan qarindoshurugʻlar-u, qoʻni-qoʻshnilar birin-ketin tarqay boshlashdi.
Ulug'oy sharpasiz kelib Namozning yoniga choʻkdi:

— Qaynatangni ham bir koʻrib chiqsang boʻlardi.

— Unga nima qilibdi?

— U shoʻring qurgʻurni ham aravada olib kelishdi.

Nayman urugʻi urf-odatlariga koʻra qiz bilan yigit
unashar boʻlgach, odatda kuyov boʻlajak qaynotasi bilan
qaynonasidan o'zini olib qochib yurishi, roʻpara
kelmasligi kerak. Ammo, bugun boshlariga nogahoniy




falokat tushgani uchun ular Namozboyni kechirishlari
mumkin edi. Shunday boʻlsa ham, Namoz botinolmadi.
Birga kiraylik deb opasiga iltimos qildi.

— Eyrta-indin toʻying boʻlay deb turibdi-ku,
kiravermaysanmi! — jerikib berdi Ulug'oy.

Javlonqulning tovuq katagidek tor hovlisida xayriyat
begona odam yoʻq ekan, hol-ahvol soʻrovchilar
Javlonqulni yaratganning oʻziga havola qilib, bu yerdan
ham chiqib ketishgan ekan.

— Kim bor? — hovlida turib ovoz berdi Namoz.

Ovchilarning gazasidek pastakkina uydan
Javlonqulning qizaloqlari birin-ketin chopqillab
chiqishdi. Uning peshonasiga xudo oʻgʻil bitmagan.
Ammo, bir-biridan koʻhlik toʻrt qiz ato qilgan.

— Voy Namoz aka! — shunday deb Nasiba orqasiga
bir odim tashladi; tashladi-yu, ikki qoʻli bilan yuzini
berkitib, hoʻngrab yig'lab yubordi. Otalari
kaltaklanganligi uchun izzat-nafslari toptalgan,
oʻzlarini bu dunyoda ojiz-u, notavon boʻlib, xoʻrliklari
oshib oʻtirgan qizchalar hoʻngrab hovlini boshlariga
koʻtarishdi. Namoz garchi har-har zamonda bir
oʻzgalarga sezdirmay, pinhona bir yigʻlab oladigan odati
boʻlsa ham, birovning koʻzyoshiga hech toqat qilolmas,
u dunyo-yu bu dunyosi qorong£i boʻlib ketardi.

— Yigʻlama, Nasiba! — oʻzini arang bosib dedi Namoz.
— Xudo xohlasa, qasosli dunyo bu, oʻchimizni ham
olarmiz.

Ichkaridan qaynonasi Bibiqiz xola chiqib, Namozning
yelkasidan olib, uzoq koʻrishdi. “Shoʻrimiz qurib qoldi”
deb u ham koʻzyoshi qildi. Yigʻlay-yig'lay Namozn:
ichkari boshladi:

— Kiravering, otangiz sizni kutib yotibdilar, — deb
dalda berdi.

Javlonqul yoshi elliklarga borib qolgan, mosh-guruch
soqol koʻksini qoplab tushgan, keng yuzli, barvasta kishi
edi; uy bilan bitta boʻlib yotibdi.




— E polvon oʻgʻlim, bormisan? — dedi u uyning shipiga
tikilgancha. Kel, kelaqol, peshonangdan oʻpay! Xayriyat,
mening ham oʻgʻlim bor ekan! Onasi, mana oʻgʻlimiz borku, nega hadeb yigʻlayverasan!

— Nima boʻldi, amaki, — Javlonqulning oyoq
tomoniga oʻtirayotib soʻradi Namozboy.

— Hamdamboy yedi meni, oʻgʻlim, — bir toʻlgʻanib
oldi Javlonqul, — belimni sindirishdi nomardlar. Naq
kelisop bilan urishdi-ya! Qars etib singanini eshitdim.
E, xudoyim!

— Kuyunmang amaki! — qaynotasining boshi tomon
surilib, peshonasidan marjon-marjon oqayotgan terni
to“ninig oʻngiri bilan artgan boʻldi Namoz, — qasosli
dunyo bu, kuyunmang!

— Xayriyatki, Sherniyoz joʻrang borib qoldi, sherdek
olishdi azamat. Xudo jonimni salomat qilsa, dunyosiga
oʻt qo`yaman bu boyning!.. Oʻgʻlim, pahlavonim, kel,
peshonangdan yana bir oʻpay!

Kun botib, xona qorongʻilasha boshladi. Ikki
tokchaga qorachiroq keltirib qoʻydilar. Qizlar chekkachekkaga choʻkib, boshlarini solintirib g'am-u anduh
ogʻushida oʻtirishibdi. Bibiqiz xola dasturxon yozib non,
qand-qurs, ikki taqsimchada mayiz qoʻydi. Nasiba katta
qora qumg'ʻonda choy keltirib, sopol piyolalarga quya
boshladi. Uyga goʻristondek ogʻir jimlik choʻkkan, ahyonahyonda qizlarning xoʻrsingani, og'riqqa dosh berolmay
betoqat boʻlayotgan pahlavon Javlonqulning ingragani
eshitilib qoladi.

— Yoʻq! — sakrab oʻrnidan turib ketdi bir mahal
Namoz. — Men buni shunday qoldirib qo'ymayman! Boy
bilan hisob-kitobni oʻzim qilaman, kerak boʻlsa oʻzim oʻt
qoʻyaman uning xonadoniga!



V bob

Hamdamboyning qoʻrgʻoni

Samarqand muzofotida ikkita katta boy boʻlsa
shularning biri hisoblangan dahbedlik Hamdamboy ellik
beshlarda boʻlsa ham yigitlardek chaqqon, harakatlari
keskin, serzarda bir kishi, ushlagan joyidan uzib
oladigan, bir soʻzli odam. Birov uning soʻzini ikki
qilolmaydi, oʻzi ham oʻlgudek choʻrtkesar. Buyogʻi
Dahbed, Shahob boʻlisi, uyogʻi Yangiqoʻrgʻon, Joʻi
Devona bo'ʻlislari, boringki, shu deparadagi jamiki boyu boyvachchalar, toʻra-yu mirzolar undan hayiqib
turishadi. Sababki, Hamdamboy yiliga bir, goho ikki bora
oqposhshoning noyibi huzuriga borib, ziyorat qilib
keladi: oqposhsho oliy hazratlari xazinasiga oltin-u
kumushlar joʻnatib turadi.

Hamdamboy aslida kattaqoʻrgʻonlik. Padari
buzrukvori Akramboy yurtning e'tiborli boyonlaridan
boʻlgan. Rus qoʻshinlari shahar darvozasiga yaqinlashib
kelganda shahar hokimi kechasi qochib ketdi. Ortiqcha
qurbonlar boʻlishini xohlamagan shaharning qozi
kaloni, oʻz davrining ilgʻor fikrli, fozil-u donishi, oqil-u
adolatli, kambagʻalparvar qozi Ochildi Ne'matullo oʻgʻli
Miriy boshchiligida bir guruh a'yonlar rus generalini
non-u tuz bilan kutib oldilar. Kutib oluvchilar orasida
Akramboy ham bor edi. Tez kunda u Damariq dahasiga
mingboshi etib tayinlandi. Katta oʻgʻli Hamdamboyni rus
ma'muriyati idorasiga xizmatga berdi. Hamdamboy oz
fursat ichida Mirza Hamdam degan nom chiqardi.
Tenggqurlariga qaraganda xiyla hushyor, zehni oʻtkir edi
uning. Rus tilini, rus yozuvini puxta egallab, hokim
janoblarining hurmat-u e'tiborini qozondi. Avval soliq
yig'uvchi, soʻngra shu idoraning noziri lavozimiga
erishdi. Soliqlarning tayini yoʻq edi oʻsha paytlarda.
Nozirlar istaganlaricha soliq yigʻ“averardilar, qancha koʻp




yig'ilsa — podsholikka ham, nozirlarga ham shuncha
yaxshi boʻlardi. Sababki, yig`ilgan soliqning toʻrtdan
birini nozirlarning oʻzlari olar edi.

Tinkasi qurigan el oʻrtasida katta g'alayon boshlandi.
Damariq, Ishtixon, Mingariq boʻlislaridan, shaharning
Hojiqurbon, Oq masjid, Koʻchaxoʻr, Begijon dahalaridan
vakillar kelib, qozikalon Miriy janoblariga arz ustiga
arz qila boshladilar. Miriy janoblari, nihoyat,
haqsizlikning poyoniga yetish uchun yeng shimardi.
Hokimga ahvolni tushuntirishdi. Hokim taftish qilishga
farmon berib, nohaqlikka yoʻl qoʻyganlar qattiq
jazolansin deb, koʻrsatma berdi. Hamdamboy uch yildan
buyon yigʻilayotgan soliqning toʻrtdan bir qismini ham
xazinaga topshirmay kelar ekan. Agar bu sir oshkor
boʻlgudek boʻlsa katta janjal boshlanishi aniq edi. Buni
oldindan sezib, padari buzrukvori Akramboy mingboshi
va boshqa a'yonlar maslahati bilan bir kechada gʻoyib
boʻldi: hajga joʻnab ketdi, degan ovozalar tarqaldi.

Bu voqealar 1886-yilning yozida roʻy bergan edi.
Hamdamboy qaytib Kattaqoʻrgʻ“onga qadam bosmadi;
Dahbedga kelib qoʻndi-yu, kichikroq bir mulk sotib olib,
shu yerlik boʻlib qoldi. Kuzga borib boʻlis saylovi paytida
boʻlis hokimligiga koʻtarilib qoldi. Fuqaroning, ayniqsa
xudojoʻylar, mullo-yu mullavachchalarning e'tiborini
qozonish umidida ancha-muncha xayrli ishlar qilgan
boʻldi: Dahbedning Masjidi kaloni 1630-yilda
Yalangtoʻshbiy Bahodir tomonidan solingan boʻlib, yillar
oʻtishi bilan u yer-bu yeri buzilgan edi, uni ta'mir
qildirdi.

Dahbedning kunbotar tomonida — Oqdaryoga yaqin
joylarda behisob botqoqliklar, zahkash yerlar boʻlgʻusi
edi. Gubernator janobi oliylariga yozgi oromgoh
bahonasida qamishzorlariga oʻt qoʻyib zovur qazdirib
ming tanobcha yer ochtirdi. Oqdaryoga damba qurdirib,
suv chiqardi. Oradan ikki-uch yil o'tgach, sholizor-u
polizga aylangan bu yerlarning katta ulushini har




tanobiga ming tillodan baho qoʻyib, pullab ham yubordi.
Hamdamboy bora-bora shunday boyib ketdiki, Urgut
togʻlari etaklaridagi uyurlarda qanchadan qancha
yilqilari, Nurota yaylovlarida qancha qo'ylari.
Yangiqoʻrgʻongacha boʻlgan mazhablarda paxta, mayiz.
bugʻdoy sotib oladigan nechta gumashtasi borligini aniq
hisobiga yetmasdi.

Katta oʻgʻli savdo ishlari bilan shugʻullanuvchi
Zamonbekka Margʻilontepa qishlogʻi yonidan qoʻrgʻon
qura boshladi. Yuz tanobcha keladigan mulkning
atrofiga yetti paxsa devor urish, ichkari-tashqarili
naqshinkor imoratlar solish, Sochma, Taxta Qoracha
toglaridan oq marmar keltirish, ariq ochish, hovuzlar
kavlattirish oʻzi bo`lmaydi, albatta.

Ikki yilcha ish yurishmadi.

Nihoyat, bu yil erta bahorda esini taniganidan buyon
joʻyali ishga qoʻl urmagan, biror ogʻiz rost so'zlamagan
Hamdamboy bir quvlik ishlatishga qaror qildi. Bo£lis
bozorlariga Omon jarchi orqali:

Bozordagi odamlar:
Eshitmadim demanglar
Qoʻli ochiq Hamdamboy,
Marhamatli, xudojo'y,
Marg'ilontepa qishlogʻ'da,
Qishloqning adog'ida,
Katta imorat solur,
Atrofin qo'rg'on olur,
Ustalarga besh tanga,
Devolzangga uch tanga,
Oltin to'lar hammangga,
Kelavergin shu yonga,—

deb jar chaqirtirdi.
Hamdamboyning kimligini yaxshi bilgan, avval ham
uning sovuniga kir yuvib koʻrgan Dahbed, Shahob.




Qo'rgʻoncha, Soyaqishloq odamlari bu gaplarga uncha
ham ishonmadilar, birontasi ham ketmon yoki bel
koʻtarib, qoʻrg'onga bormadi... Lekin, devolzan-u
duradgorlarga va'da qilinayotgan uch yoki besh tanga
— bu katta pul edi. Boshqa boylarning yumushini
bajarib, kuniga yarim tanga ham haq ololmaydigan
qarol-u chorikorlar, usta-yu duradgorlar boshqa
boʻlislardan oqib kela boshladi. Ana shu nasiya
bugʻdoyni deb naqd somondan quruq qolganlar orasida
jarqishloqlik Javlonqul bilan Xolbeklar ham bor edi.
Boybuva ishning dastlabki kunlari loykash-u
paxsakashlarga yarim tangadan, duradgorlarga bir
tangadan ulashib turdi; hisob-kitobni ish bitgandan
keyin qilamiz, deb barchani ishontirdi. Qurilish
shunaqangi avj olib ketdiki, hatto tunlari mash'al yoqib
ishlashga toʻgʻri kelib qoldi. Va nihoyat, bir-biridan
chiroyli dangʻillama imoratlar bitib, o'ymakor eshig-u,
kungurador darichalar oʻrnatilib boʻlindi. Toʻqqiz uyga
toʻqqiz xil naqsh va rang berildi. Qoʻrg“onning yetti
paxsalik devori ham bitib, toʻrt joyiga bulutdek baland
darvoza oʻrnatildi. Ammo, hisob-kitob qilinadigan kun
choʻzilgandan-choʻzilaverdi. Hamdamboyning etagini
hech tutib boʻlmay qoldi.

Nihoyat, bugun ertalab oʻklonlik bir toʻda ustamardikorlar yoʻl-yo“lakay Javlonqul bilan Xolbeklarni
olib boyning qoʻrgʻoniga yoʻl olishdi. Xayriyat, boy
qoʻrgʻonda ekan: qarindosh-urugʻlari, yaqin-yiroqlari
bilan toʻplanishib, bo'lajak katta toʻyning maslahatini
qilayotgan ekanlar. Maslahatga qozi, mingboshi va atrof
boʻlis hokimlari ham taklif etilgan ekan. Ichkari hovlida
quyuq ziyofat berilmoqda edi.

Boy choʻziq yuzli, ingichka boshli, yuzida noʻgʻay
qovoqdek katta burundan boshqa hech narsa
ko'rinmaydigan, yirik koʻzlari hamisha chaqchayib
boqadigan, qotma, terakdek novcha bir kishi edi. Boshida
oq parcha salla, egnida koʻk movut chakmon, ikki qoʻlini




orqaga qilgancha bitta-bitta qadam bosib da'vogarlar
yoniga keldi.

— Xush koʻrdik, musulmonlar, — dedi u ingichka
kallasini xiyol egib.

— Davlatingiz ziyoda boʻlsin, Boybuva! — bir
ovozdan deyishdi da'vogarlar qoʻllarini koʻksilariga
qoʻyishib.

— Xoʻsh, xizmat? — andak vahshat bilan soʻradi
Hamdamboy.

Da'vogarlar «sen gapir, sen boshla», deya bir-birlarini
turtishib turishaverdi. Javlonqul oʻzini qoʻlga olib:

— Hisob-kitob qilgani keluvdik, Boybuva, — dedi.

— Qanaqa hisob-kitob? — oʻsiq qoshlari baland-past
boʻlib doʻ“qqa oʻtdi boy.

— Boybuva, men qoʻrgʻoningizda bir yuz-u yigirma
kun paxsa urdim.

— Xoʻsh, urgan boʻlsang nima qipti?!

— Va'da qilganingizdek kuniga uch tangadan
hisoblasak, 360 tanga bermogʻingiz darkor.

— Nima?!. б

— Shuni soʻrab keldim. Xudoyo davlatingiz bundan
ham ziyoda boʻlgay. Qizimni uzatmoqchiman. Haqqimni
bersangiz.

— Sen, nonkoʻr nimalar deyapsan oʻzing?! Betofiq!!

— Astagʻfurullo, — dedi Javlonqul yoqasini ushlab
va oʻzidan ham battarroq hang-u mang boʻlib turgan
da'vogarlarga bir-bir boqib chiqdi.

Hamdamboy yaqinroq kelib, Javlonqulning qalin
soqolidan tortib, iyagini yuqori koʻtardi:

— Ishlagan boʻlsang, qorningni toʻyg'azganman-ku,
nonkoʻr!

— Toʻgʻri, to'ygʻazgansiz.

— Tushlikka shoʻrva, xuftonga osh berganman-ku!

— Toʻgʻri, bergansiz.

— Har kuni oʻnlab qoʻylar soʻyilib turdi-ku.

— Bunisi ham toʻgʻri, Boybuva.




— Har chorshanbada novvos, yakshanbada ot soʻyib
sen dangasalarni ziyofat qilib turganim esingdan
chiqdimi?

— Yoʻq, hammasi esimda, Boybuva.

— Mana shularning barchasi pulga kelgan, haromi!
Sen yaramaslarni yozi bilan boqqanim kam ekan-da!
Senlarning oʻzing mendan qarzdorsanlar. Mirza! — deb
qichqirdi oxirida Hamdamboy.

— Labbay, Boyota! — zipillab yugurib keldi boyning
kirim-chiqimlarini boshqaradigan mahrami Olim Mirzo.

— Qarzdorlar daftarini keltir buyoqqa!

— Daftar qoʻlimda, Boyota.

— Oʻqib ber, bu nonkoʻrlarga!

Olim Mirzo gap nimaga borib taqalishini sezgan
ekanmi yoki avvalroq kelishib olgan ekanlarmi, har
qalay qarzdorlarning ismi, otasining ismi qayd etilgan
daftarning xuddi oʻsha betini ochib, taxt qilib turgan
ekan. Mullabachchalarning tilovatiga oʻxshatib, choʻzib
oʻqiy boshladi:

— «Bismillohur rahmonur rahim, oqil-u fozillar
ishtirokida sarhisob qilinganidan soʻng imorat qurilishi
hisob-kitobi ma'lum-u ravshan boʻldikim, qoʻrgʻon
qurilishiga sarflanmish mablagʻlar, xarjlangan kumushu tillolar boʻlib oʻtmish ishlar va bajarilgan yumushlarga
nisbatan bagʻoyat koʻpdur. Qoʻl uchida ishlab, sifatsiz
ish bajargan, ish bajarish borasida Hamdamboy
Akramboy oʻgʻlini oʻrinsiz chiqimlarga duchor-u mubtalo
qilgan usta Jamol usta Kamol oʻgʻli ming tanga,
Javlonqul Mavlonqul oʻgʻli uch yuz tanga, Xolbek
Ravshanbek oʻgʻli uch yuz tanga... qarzdordirlarkim
ushbuni undirmoq uchun qoziyi bokaramga murojaat
boʻldi...»

Olim Mirzo bir sahifani oʻqib, bismillo deya ikkinchi
sahifani ochmoqchi boʻlgan edi:

— Ey, to'xta! — deb halidan buyon karaxt boʻlib
turgan Javlonqul daftarga qoʻl choʻzdi.




— Во пеш боғ, Бебойо — ўегюр дей ОШт Mirzo.

— Boybuva, bu qanaqa gap bo`ldi? — bir ovozdan
soʻrashdi da'vogarlar.

— Bu shundoq gapkim, — qoshlarini kerib, har bir
soʻzini chertib-chertib dedi Hamdamboy, — qarzdorlar
uch kun muhlat ichida qarzini toʻlagaylar, boʻlmasa uyjoylari «kim oshdi»ga qoʻyilur.

— Nima?! — barobariga baqirib yuborishdi
da'vogarlar.
— Endi uylaringga joʻ“nanglar, — burilib keta

boshladi Hamdamboy.

— To'xtang, Boybuva, — Javlonqul boyning etagidan
ushladi.

— QI qoʻlingni, haromi!

— Boybuva!

— OI deyapman! — shunday deb boy qattiq
silkingandi Javlonqul etakni qoʻlidan chiqarib yuborsa,
haqqini undirolmagani ustiga qulogʻidan qarzga botishi
ham aniq boʻlib qolayotgandek movut chakmon oʻngirini
shunday bir kuch bilan oʻziga tortdiki, boy himoyaga
mahtal ekanmi yoki ataylab qildimi, har qalay, yuzi
bilan yerga yiqilib tushdi, oq parcha salla boshidan
uchib ketdi.

Yoʻq, Javlonqul uni yiqitmoqchi emasdi. Yoʻq, u
shunchaki Boybuvani toʻxtatmoq boʻlib oʻziga tortgan
edi, xolos.

— Voydod, boy otamni oʻldirib qoʻyyaptilar! —
ovozining boricha baqirib yubordi Olim Mirzo.

Vahimali chinqiriqni eshitib, ichkaridan
Hamdamboyning oʻgʻillari Zamonbek, Davronbek,
Jabborbek, kuyovlari Mirzoumar, G“aniboyvachchalar
quyuq ziyofat yeb, xonadonning egasi sha'niga hamd-u
sanolar oʻqib oʻtirgan boy-u mirzolar, Shahob bo'lisi
hokimi Mirzo Hayitmurod, Dahbed boʻlisi hokimi Mirzc
Hamidlar hay-haylashib yugurib chiqishdi
Valine'matlari va pushti panohlari boʻlmish Boybuva



ning boshidan sallasi uchib, yerga choʻzilib yotishi
ularning hamiyatlariga qattiq tegib, g'azab otiga
minishdi.

— Ur-r, bosqinchilarni ur! — deb baqirdi Zamonbek,
— yalangoyoqlarni ur!

Qoʻrgʻon tashida otlarini xashakka qoʻyib,
suhbatlashib oʻtirgan boʻlis hokimining bekorchilikdan
xirsdek semirib ketgan, kasb-korlari faqat urish-u
kaltaklashdan iborat boʻlib qolgan navkarlari ham: «Ur,
bos!», deb ichkariga yopirilib kirishdi.

Mujik qishloqdan rus askarlari yetib kelguncha
da'vogarlarning hammasini chala oʻlik qilib devorning
tagiga qator yotqizib qoʻyishdi.

VI bob

Jarqishloqning sutdek oydin kechasi

Xayriyatki Sherniyoz uzoq qolib ketmadi, yarim
xuftonga qolmay Sergey tabibni yetkazib keldi. Namoz
koʻcha eshik oldida betoqat boʻlib kutib oʻtirgandi.

— Nima gap, Polvon? — soʻradi Sergey tabib
aravadan sakrab tusharkan.

— Bu koʻrgulikni qarang, — dedi Namoz uni ichkari
boshlab.

— Yaxshi, juda yaxshi boʻpti!

— Nimasi yaxshi buning?

— Yaxshiligi shundaki, — koʻrsatkich barmogʻi bilan
Namozning peshonasiga urib-urib gapira boshladi Sergey
tabib, — yaxshiligi shundaki, mushtlashishga qodir
boʻlgan xalq bora-bora oʻz haq-huquqini ham himoya
qilishga oʻtadi. Bugun mushtlashadi, ertaga qoʻliga qurol
oladi. Rossiya, Zakavkazye... hammayoqda hozir odamlar
qoʻlini musht qilib turibdi. Tokaygacha «hammasi xudodan» deb boʻynini egib turaveradi. Bas endi!
Mushtlashishsin, shunda pishadi bular! Qani meni




ichkari boshla-chi, bay-bay uy juda qorong£ʻi-ku,
lampachiroq yoʻqmi?

— Hozir oʻchoqqa guldirramazon qilib oʻt yoqaman,
— deb qoʻydi Namoz, — uyni kunduzdek yoritadi.

Sergey tabib qadam bosishi bilan xonadondagilarning
koʻngli bir nav koʻtarilgandek boʻldi. Nazarlarida xuddi
otalari oyoqqa turib ketayotgandek, chehralarida
quvonch yondi. Oʻksinishlar, xoʻrsinishlar toʻxtab, birbirlariga qarab, jilmayib qoʻyishdi. Chunki, jikkakkina,
choʻqqi soqol bu rus cholining ovozasi hozir uzoquzoqlarga ketgan, minglab chechak bilan ogʻrigan
bolalar, bezgakka yoʻliqqan, dard bilan olishib,
«ramaqijon» boʻlib qolgan bemorlar undan shifo topishdi.
Ayniqsa, yara-chaqani tuzatishda Sergey tabibning
oldiga tushadigani yoʻq. Avvaliga musulmon bemorlar
undan choʻchibroq turishdi, «gʻayri din tabibga
davolatib, gunohi azimga botmaylik», deb qoʻrqishdi.
Qoraterilik Rahim hazrat boshiga qoʻtir toshgan uch
oʻgʻlini shu tabibga davolatib yaxshi shifo topganligi
haqidagi ovozani eshitishgach, odamlar orasida: «Sergey
tabib aslida musulmon ekan, besh vaqt namozni yashirib
oʻqirkan», degan mish-mishlar tarqaldi.

— Hechqisi yoʻq, tuzatamiz! — deb toʻsatdan
oʻzbekchalab gapira boshladi Sergey tabib, bemorning
bosh tomoniga oʻtarkan, — xudo xohlasa tuzatamiz.
Namoz, ayt-chi, mana bu bolalar hammasi shunikimi'
Jannati ekan-ku, bu! Qani, bemor, koʻzingni och-chi?
Koʻzingni och deyapman!

Namoz oʻchoqqa yantoq qalab yubordi, ikki qumg'on
suv quyib, ilita boshladi. Bemor bir oʻziga kelib, bir
oʻzidan ketib, hamon ogʻriq bilan olishib yotardi. Sergey
tabib juda ehtiyotlik bilan uning hammayog£ini
paypaslab chiqdi. «Jigari ezilganga oʻxshaydi, —
koʻnglidan oʻtkazdi u, — oʻqtin-oʻqtin hushidan ketishi
ehtimol shundandir. Yoʻq, yelkasiga oʻroq sanchishibdi,
Ко"р qon ketgan. Bexudligi shundan...»




Sergey tabib bemorning yuz, badanlaridagi qotib
qolgan qonlarni hoʻl latta bilan avaylab artib oldi;
ezilgan joylariga malham bosdi.

— Esingdami, — soʻradi Namozdan, — Ivanboy ham
otdan yiqilganda bir kun hushsiz yotgandi?

— U qon qusgan edi shekilli?

— digari ezilgan edi uning ham... Pochchang necha
yoshda?

— Qirq beshlarda boʻlsa kerak.

— Hech bezgak bilan ogʻriganmi?

— Bilmadim.

— Ha, mayli. Eng muhimi — baquvvat ekan. Xudo
xohlasa, dardni yengadi. Mana buni koʻzini ochishi bilan
bir qoshiqdan yetti mahal ichirasan. Lat yegan jigar
faoliyatini tartibga soladi bu dori, oʻzim tayyorlaganman.
Hamma umid uning bardoshida, yengadi. Sovun bilan
togʻora keltir endi. Lekin, mushtlashib yaxshi qilishibdi.
Qachongacha «peshanada bor ekan» deb qoʻyday yuvosh
yuraveramiz... Ayt, bolalari endi kiraverishsin.

Sergey tabib Ulug“oyga oʻrischa-o“zbekcha soʻzlarni
aralashtirib, ul-bul narsani tushuntirgan boʻldi. «Eng
muhimi koʻp suv bermang, xudo xohlasa, bir haftada
oyoqqa turib ketadi», deb choʻkkan koʻnglini togʻdek
koʻtarib chiqib ketdi.

Javlonqulning oʻzi aytayotgandek beli emas, oʻng
tomonidan ikki qovurgʻasi singan ekan. Sergey tabib
unga ham imkoniyati kelgancha dori-darmon qildi. Birbirining pinjiga tiqilishib, musichadek beozor boʻlib
oʻtirishgan qizlariga qiziq-qiziq soʻzlar aytib kuldirib,
jarohatlangan ikki qoʻshnining ahvolidan kunora xabar
olib turishga soʻz berib: «Agar xabar olmasam, xudo
ursin», deb qizlarni yana bir bor qiqirlatib kuldirib,
joʻnab ketdi.

Namoz bilan Sherniyoz uni eltib qoʻyishdi.

Qaytib kelishsa, hovliga yana odamlar toʻplanishibdi.
Oʻklonlik, bugun kaltak yegan Usta Jamolning kuyovi,




ikki shogirdi. Qozoqovuldan Esergep, Eshboʻri degan
qozoq yigitlar (Eshboʻrining otasi qoʻrgʻonga tuyada
xarsang tashigan edi) bugun haqlarini undirishga
borolmagan va shuning uchun ham kaltaklanishdan
qutulib qolgan yana besh-olti mardikorlar toʻplanishib,
o'rtaga oʻt yoqib, davra qurib oʻtirishgan ekan.
Hammalarining umidi Namozboydan. Namozboy dunyo
koʻrgan, mard, halol yigit. Rus toʻralari bilan oshnoligi
bor, qozilar, sudyalar uni hurmat qilishadi. O`shaning
maslahati — maslahat, yoʻrigʻi — yoʻriq, deb oʻtirishgan
edi.

— Xoʻsh, Namazboy, endi nema qildiq? — asta gap
boshladi Esergep.

— Haqqimizning bir so“mini ham qoldirmay undirib
olamiz, — dedi choyni qaynoq-qaynoq hoʻplab Namoz.

— Bu mushkulroqqa oʻxshaydi-ku? — ikkilanibroq
dedi yigitlardan biri.

— Haqqimizni bermasa, qoʻrgʻoniga oʻt qo'yamiz, —
dedi boshini solintirib oʻtirgan boshqa bir yigit.

— Ertalab namozi bomdoddan soʻng Dahbedga
boramiz, — maslahat berdi Namoz, — qozi kalon
Shodixontoʻra huzurida hamma gapni ochiqchasiga
gaplashamiz. Endi tarqalinglar.

Bu oqshom Namozning harakatlari keskin, soʻzlari
qisqa, qoʻrgʻoshindek ogʻir edi. Biron qarorga kelganda
u odatda ana shunday kamgap boʻlib qolardi. Uning bu
fe'lidan xabardor boʻlgan hamyurtlari birin-ketin chiqib
keta boshladilar. Namozning oʻzi miltillab yonayotgan
olov yonida uzoq oʻtirib qoldi. Jiyanlari botinib yoniga
kelisholmasdi. Opasi Ulugʻ“oy tovoqda bir kafgir osh
keltirib qoʻydi. Oʻzi ham yoniga choʻkib, choy quyib berib
turdi. Roʻza hayiti oʻtishi bilan u pahlavon ukasini —
ham ota, ham ona oʻrnida qolgan yakka-yolgʻizini
uylantirib qo`ymoqchi edi. Hamma umidlari Hamdamboy
beradigan uch yuz tangada edi. Yarmini toʻyga xarjlab,
yarmini roʻzgʻorga sarflab, qishdan ham omon-eson




chiqib olamiz deb yurishgandi. Endi nima boʻladi? Bordiyu, otalari tuzalmasa-chi? Voy xudoyim...

— Kirib yot endi? — mehr toʻla bir ovoz bilan dedi
Ulugʻoy.

— Uxlagim yoʻq, — deb qoʻydi Namoz.

Oʻt miltillab yonar, chordana qurib olgan Namoz
boshini quyi solib oʻtirgancha oʻy surar, oʻylarining
toʻxtami yoʻq, keti koʻrinmasdi. Bir mahal «Namoz aka»,
degan nozikkina ovoz chalindi uning qulogʻiga, yuragi
hapriqib ketganday boʻldi. Bu — Nasiba. Namozning
suyuklisi...

— Beri kel! — dedi Namoz oʻrnidan turayotib.

— O'zingiz bora qoling, — shunday deb Nasiba hovli
orqali boqqa kiyikdek yengil sakrab oʻtib ketdi...

Bogʻ“ etagida, jar yoqasida ularning uchrashib
turadigan, ikki oshiqni odamdan pana qiladigan
manzilgohlari bor. Unashib qoʻyilgach, urf-odat oshkor
uchrashuvlarini taqiqlaganligi sababli, goho tunda, goho
kunduz mana shu yerda diydor koʻrishadilar. Shirinshirin orzular ogʻushida mast boʻlib, yulduz toʻla
osmonga, yakka suzgan toʻlin oyga, tuman qoplagan
cho'llarga nigoh tashlab, bir-birlarining pinjiga kirib,
soatlab unsiz xayol suradi ular...

Qiziq ekan bu dunyo, goh gʻamgin, goho shodlikka
limmo-lim toʻla ekan bu dunyo. Koʻngillarning
tashvishidan, dillarning intilishidan tashkil boʻlgan ekan
bu dunyo. Nasiba Namozga koʻngil qoʻyganda oʻn ikki
yoshli qizaloq edi hali. Ivanboyning xizmatida yurgan
kezlari Namoz opasini koʻrgani tez-tez kelib turar,
jiyanlari qatori Nasibani ham kolyaskaga mindirib,
qishloq aylantirar, sayr-tomosha qildirar edi. Nasiba goh
loy kechib, goho tuproq changitib oʻgʻil bolalar qatori
kolyaska ortidan yugurib, hoʻv naridagi Devtepagacha
kuzatib borar, tepalikka chiqib, Namoz koʻzdan yoʻq
bo'lib ketguncha qoʻlini silkitar, goho sababini oʻzi ham
sezmay chinqirib yigʻlab qolar edi. Kalta sochlariga oq




paxtadan chiroyli jamalak taqqan, oq lo“ppi yuzlariga
chang qoʻngan, tizzasigacha tuproq kechib yugurgilab
kelayotgan bu qizaloqning qalbida ne kechayotganini hali
Namoz bilmas edi. Nasiba unga atab chekkalariga rangorang ipaklardan shokilalar toʻqib, ro“molchalar tikar,
qiyiqchalar bichar, tunlari uyquga ketish oldidan
«Xudoyo Namoz akamni oʻzing panohingda asragin», deb
duolar qilar edi. Murgʻak qalbida tugʻilib, kun sayin
oromini oʻgʻirlab borayotgan bu tuygʻular qanaqaligiga
goho oʻzi ham tushunmasdi. Namozdek pahlavon, sofdilu mehribon akasi boʻlishini orzu qilarmidi... Ana
shunday bir kishi uniki, faqat uniki boʻlishini istarmidi
yoki Namozdek el suygan bir yigit gʻarib oilalarining
pushti panohi boʻlishini xohlarmidi, yoki hammasi ham
qoʻshilib ketganmidi, — ishqilib Namoz keldi deb eshitsa,
yuvib turgan qozonini, tuyib turgan sholisini shundoq
qoldirib koʻchaga yuguradi u.

Yillar oʻtib, Namoz Ulugʻoy opasinikiga butunlay
koʻchib keldi. Bu paytda Nasibaning boʻyi choʻzilib,
yonoqlari anor donasidek qizil tortib, sutga chayib
olgandek oppoq yuziga zeb berib turgan qoraqiygʻoch
qoshlari quyuqlashib, shahlo koʻzlariga nur toʻlib,
Jarqishloqning eng goʻzal qizlaridan boʻlib
yetishgandi. Sovchi ustiga sovchi kelar, qizim hali
yosh, boz ustiga qoʻlim ham kalta, deb Javlonqul ularni
qaytarar edi.

Bir kuni Javlonqul Namozni hasharga taklif qilib
qoldi, Qiyot arig'ining quyi tomonlariga sholi oʻtagani
borishdi. Tushlikka Nasiba bir chelak qatiqli ugra olib
bordi. Qiz zarang kosada ovqat uzata turib, Namozga
shunday bir oʻtli nigoh tashladiki, yigit dovdirab andak
boʻlmasa qoʻlidagi kosani tashlab yuborayozdi. Namoz
bir ozdan soʻng oʻsha nigohdan umidvor boʻlib yana boqdi.
Yoʻq, qiz endi beparvo edi, qaramadi. Ertasiga ham,
indinisiga ham oʻsha vujudini lovillatib kuydirgan oʻtli
nigohini topa olmadi.




Yigitning qalbiga choʻgʻ tushgan edi, ishq choʻgʻ
tushib, vujudini lovillatib kuydirmoqda edi. Qishga
borguncha Namoz adoyi tamom boʻldi. Ortiq toqat
qilolmasligiga koʻzi yetib qoldi uning. Bir kuni
telbalardek poyma-poy qadam tashlab, Javlonqulning
hovlisiga kirib bordi-yu, oʻgʻirda sholi tuyayotgan
Nasibaga koʻzi tushib, taqqa toʻxtadi.

— Kelavering, Namoz aka!

— Uylaringda kim bor? — qizarib soʻradi Namoz.

— Yolgʻizman, — chiroyli boshini yerga egdi qiz.

— Sholingni tuyishib beraymi?

— Qoʻshnilar koʻrsa uyat qilishadi!

— Nasiba, men senga sovchi qoʻyaman... — dedi
tomdan tarasha tushgandek qilib Namoz.

Qiz allaqanday bir kuch ta'sirida chayqalib ketgandek
sezdi oʻzini, oʻgʻirning sopiga boshini qoʻyib, qiyo boqdi-da:

— Ho, otamning sizga tushib qolgan qizi borakanda,
— nozli, istehzoli bir ohangda dedi qiz. Shunday dediyu, «Nega bunday dedim, nega qoʻpollik qildim, axir bu
sehrli soʻzni bir necha yildan buyon kutayotgan edimku...» deya oʻzini-oʻzi koyidi.

— Men otangga oʻgʻil bo'laman, — negadir oʻzining
ovozidan oʻzi uyalib ketdi Namoz.

— Otamga oʻgʻil bo'laman deganlar son mingta.

Namoz dovdirab qoldi. U «bir ogʻiz soʻz bilan hammasini
hal qilaman» deb oʻzini-oʻzi ishontirib yurgan edi. Endi
nima qildi? Nima qilsa bu baxt qushi boshiga qoʻnarkin?

— Nasiba! — dardli ham mungli bir sado otilib chiqdi
uning qalbidan.

— Namoz aka! — shahlo koʻzlarida miltillab yosh
tomchilari koʻrindi qizning.

— Rozimisan?

— Maylingiz... qiz kaftlari bilan lovillab yonayotgan
yuzlarini berkitib, chopqillagancha ichkari kirib ketdi.

Namoz katta gavdasiga hech yarashmaydigan
harakatlar qilib, sakrab, irgʻishlab uylariga qaytdi.




Ulugʻoy opasi tandirdan non uzayotgan ekan. Uni dast
koʻtarib olib, uch-toʻrt aylantirib yerga qoʻydi-da:

— Opajon, bugun sovchilikka kirasiz! — dedi
quvonchdan yuzlari lov-lov yonib.

— Xudoyo baxting ochilgan boʻlsin! — entikib ketdi
Ulug'ʻoy...

Shundan buyon ular bu jarlik yonida bot-bot uchrashi!»
turadilar. Jimgina oʻtirib, shirin-shirin xayollar gashtini
suradilar. Bugun ham shunday boʻldi. Namoz toʻshagan
guppi chopon ustida goʻyo gaplashgani gaplari,
dardlashgani hasratlari tugab qolgandek soyning bir
maromda shovullashiga quloq solib, unsiz oʻtirishibdi.
Qishloqning shundoqqina tepasida toʻlin oy suzmoqda.
Ipakdek mayin, kumush nurlar sochib, borliqqa ilohiy
tus bagʻishlayapti u. Olis-olislardagi qamishzorlar
orasida tulki chaqaloqdek «inga»lab qoʻyadi. Qayerdadir
kakillab oʻrdak sayraydi, goho tepadan qashqaldoqlar
argʻamchi tortib uchib oʻtadi, soydagi suv oʻz tilida
allaqanday qoʻshiqlar aytib, kuy kuylaydi. Hoʻv naridagi
yongʻoq shoxiga in qurgan qush:

— Kak-ku! Kak-ku! Kak-ku! — deb haligacha uygʻoq
oʻtirgan oshiqlarni uyqu oromiga chorlagandek boʻladi.
— Namoz aka, shuni yeb oling! — shivirlaydi qiz.

— Nima oʻzi bu? — soʻraydi yigit.

— Kadi bichak. Oʻzim yopuvdim.

— Obbo sen-ey!

— Yoqdimi sizga?

— dudayam!

— Namoz aka, bilib qoʻying, siz boʻsh kelsangiz, oʻzim
borib oʻch olaman.

— Obbo, Barchinim-ey!

— Xudo haqqi, rost aytayapman.

— Sabr qil, jonim, Namoz akang tirik hali.

— Lekin, oʻzingizga ehtiyot boʻling.

— Xudo xohlasa, hammasi joyida boʻladi, tur endi
ketaylik.




VII bob

Qozi kalon Shodixon toʻra

Rus ma'muriyatining 1867-yilda chop etilgan
«Turkiston oʻlkasini boshqarish haqida vaqtincha
qoʻllanma» nomli risolasida yerli xalqning haqhuquqlarini himoya etishda qozilik katta rol oʻynashi
haqida alohida qayd qilib oʻtilgan. Shu qoʻllanmaga
asosan aholi soni va maydonining katta-kichikligiga
qarab ba'zan bir, ba'zan ikki-uch boʻlisga bir qozi
tayinlangan. Masalan, Samarqand uyezdida aholisi koʻp,
maydoni ham katta boʻlganligi sababli oʻttiz uch qozilik
idorasi ta'sis etilgan. Kattaqoʻrgʻon hokimligida esa boryoʻgʻi oʻntagina qozilik ish koʻrar edi. Turkiston oʻlkasi
Rossiyaga qoʻshilgunga qadar qozilar odatda xon va
beklar tomonidan tayinlanardi. Tayinlanish oldidan shu
xon yoki beklik qoshida tashkil etilgan komissiyaga
shariat ilmidan, fiqhdan imtihon topshirar edilar.
Qozilarni bekor qilish ham shu xon-u beklar izmida edi.
Qozilarga cheklanmagan huquqlar berilardi. Er-u xotin
janjali, qoʻydi-chiqdidan tortib katta-katta jinoiy
ishlargacha shularning oʻzi koʻrib chiqar, aytganiaytgan, degani-degan edi.

Yangi qoʻllanma qozilar huquqini birmuncha cheklab,
fuqaroning imtiyozini birmuncha yuqori koʻtarib qoʻydi.
Qoʻllanmaga asosan qozilar endi xalq tomonidan ma'lum
bir muddatga saylanadi, ma'lum bir muddatda hisob berib
turadi. Boʻlis qozilari ming tangagacha, qozilar kengashi
oʻn ming tangagacha boʻlgan da'volarni, mulk janjallarini
koʻrib chiqish va hukm chiqarishga haqli. Qimmati oʻn
ming tangadan yuqori turadigan mulk janjallari, qotillik,
qiz oʻgʻirlash, bachchabozlik singari jinoyatlar rus
sudyalari — mirovoy sudyalar tomonidan koʻriladi.

Qozilar ustidan tushgan shikoyatlar ham shu mirovoy
sudyalar tomonidan qarab chiqiladi. Qo'llanmaning




ta'kidlashicha, tuman birligiga qarab har uch qozidan
bir qozikalon — katta qozi deb atalib, uning huquqi
qozilar kengashi biron masalani koʻrib chiqayotganda
shu kengashga raislik qilishdan iborat boʻladi.

Dahbedlik Shodixon toʻra uch saylovdan buyon qozi
kalon boʻlib saylanib keladilar. Yoshlari qirq beshlarda
boʻlishiga qaramay behad semirib, qorinlari naq bir arava
boʻlib ketgan. Otga mina olmas, shu bois koʻpincha
kolyaskada yurar edilar. Boshlarida savatdek oq salla.
egnilarida malla chopon, yiltiroq moylar surtilgan qopqora soqollari koʻksilariga tushib, to“ramni yana ham
basavlat qilib koʻrsatar edi. Toʻram xiyla bilimdon, forsiy
va arabiy tillarda erkin soʻzlay olguchi, koʻngillari
she'riyatga moyil bir kimsa edilar. She'r mashq qilib,
bayozlar ham tuzgan deyishadi. Ota mulohazakor, har
bir narsadan shubhaga tushuvchi boʻlganlari sababli
hech qachon keskin, dadil fikr bayon qilmas, hukmlari
ham koʻpincha mujmal, lanj boʻlardi.

Pora olishni juda yaxshi koʻrardilar. Da'vogardan
ham, javobgardan ham bir xilda tama qilardilar; ammo
unisining ham, bunisining ham ishini bitirmay oylab
paysalga solib yuraverardilar. Tabiatan qoʻrqoq
boʻlganlari bois avom oʻrtasida adolatsiz deb nom
chiqarmoqdan ehtiyot boʻlardilar. Qozilik lavozimi
maishat qilmoq va boy-u badavlat yashamoqlarining
birdan-bir manbai ekanligiga fahmlari yetganidan
ehtiyotsiz qadam tashlab, biron hokim yoki to'rani
nogahoniy ranjitib qoʻyib, lavozimdan mahrum boʻlib
qolmasam, deya hamisha vahimaga tushib, yurgan
yoʻllarida ham «Lo-iloha illoblohu va allohuakbar, lo
havla valoquvvata illo billo al-Aliyul-azim...» deb kalima
oʻgirib yurar edilar.

Toʻramning terilari ichiga bamisoli uch odam
bekingandek edi: biri ochkoʻz poraxoʻr-u badnafs
maishatparast; ikkinchisi qoʻrqoq va pismiq shubhachi;
uchinchisi ilmli, rahmdil, xudojo“y edi. Uchovlari goho




galma-galdan, goho bir vaqtda talashib ishlar edi. Ammo,
xudoyi taolo Shodixon toʻramga yaxshi ishtaha, toshni
ham yesa hazm qila oladigan katta oshqozon ato qilgan
edikim tun-u kun yaratganga shukronalar aytib
ovqatdan bosh koʻtarmas edilar...

Qozixona hovlisiga Namoz boshliq da'vogarlar kirib
kelishganda qozi kalon xona toʻrida toʻshalgan yumshoq
koʻrpachada chordana qurib, baquvvat tizzalari ustiga
qorinlari, qorinlari ustiga boshlarini solintirib o`y surib
oʻtirgan edilar.

Boyning qoʻrgʻonida boʻlib oʻtgan hangomalarning
barchasini tafsilotlarigacha kecha oqshomda yoq eshitib,
oʻzlaricha mazlumlarga achinib, Hamdamboyga la'natlar
oʻqib oʻtirgan edilar. Sababkim, boydan sichqon
mushukdan qoʻrqqandek qoʻrqar, duch kelib qolganlarida
oyoqlaridan darmon ketib, dagʻ-dagʻ qaltirashga tushar
edilar. Kechagi janjalda Boybuva nohaq ekanligini
Shodixon toʻram aniq-ravshan bilib tursalar ham, qanday
qilib ham boyni tinchitsam-u, ham avomning dardiga
malham qoʻysam deb, yoʻl axtarib o“y surmoqda edilar.
Oʻylari oxiriga yetgancha yoʻq edi.

— Toʻram, arzgoʻylar keldilar, — oyoq uchida kirib
xabar berdi Mirza Qobil.

— Ha, darvoqe, — sekin boshlarini koʻtardilar qozi
kalon, — qayerdan kelibdilar?

— Boybuvamning qoʻrgʻonida boʻlib oʻtgan janjal
xususida kelibdilar.

— Ijozat bering, kira bersinlar.

Qozixona oʻn yetti bolorli, eniga qaraganda boʻyi xiyla
choʻziq bir uy boʻlib, qoq yarmidan ikkiga boʻlingan. Bir
qismi yerdan yarim gazcha koʻtarilib, ipak gilamlar,
atlas koʻrpachalar toʻshalgan, dasta-dasta parq-u
bolishlar qoʻyilgan. Qozi kalonga xos joy qilib berilgan.
Xonaning kiraverishdagi boshqa boʻlagi esa past, zaxroq,
pishiq gʻisht terilgan, siyrak poxol yozilib, sholcha
tashlangan. Arzgoʻylar birin-ketin kirib, taomilga koʻra




choʻkka tushib, qoʻllarini tizzalari ustiga qoʻyib, jim
boʻldilar.

Qozi kalon boshlarini koʻtarib Mirza Qobildan:

— Arzgoʻylar poshsholik xazinasiga jarima pulini
daromad qildilarmi? — deb soʻradilar.

— Yoʻq, taqsir.

— Daromad qilsinlar, — shunday deb qozi kalon
paypaslanib toʻshak ustida yotgan kark suyagidan
chiroyli ishlangan har donasi kichikroq yongʻoqcha
keladigan tasbehni olib, oʻgirishga mashgʻul boʻldilar.
«Xudo qargʻagan boy, — fikridan oʻta boshladi u
kishining, — iloyo ta'ziringni Ollo taolloning oʻzi
bersin! Bu mazlumlarga osonmi. Bola-chaqasi, qoʻl
uchida yurgizib turgan roʻzgʻori bor ularning. Lekin,
menga ham oson emasdur, hammasidan qiyini menga...
Ey, parvardigori olam, bu g“alvalardan ham eson-omon
chiqib olishimga oʻzing madad ber, oʻzing yoʻl
koʻrsat...»

Arzgoʻylar arz boshlash oldidan bunaqangi katta
toʻlov to'lanishini bilishmas ekan, koʻplari chaqasiz
kelibdi. Surisha-surisha arang qirq tanga jamladilar.
Ertaga yana qirq tanga keltirishga soʻz berib kirimlar
daftariga hammalari barmoq bosdilar.

— Xoʻsh, musulmonlar, sizlarga ne ozor yetdi? —
hamma gapni bilib tursalar ham hech narsa bilmagandek
soʻz boshladilar Shodixon toʻram.

— Biz ikki vajdan arz qilurmiz, — dedi oʻ“klonlik Usta
Kamol.

— Indoollo arzingiz inobatga o'tgay.

Usta Kamol davom etdi:

— Hammamizning nomimizdan Namozboyni vakil
qildik.

Namoz oʻrnidan turib, qoʻlini koʻksiga qoʻyib, jim
turdi.

— Ismingiz? — erkalovchi bir ohangda soʻradi Qozi
kalon.

s2



— Namozboy.

— Otangizning ismi?

— Pirimqul.

— Qaysi qishloq fuqarosisiz?

— darqishloqdanman.

— Yoshingiz?

— Yigirma toʻrtda.

— Ilm-u savodingiz bormi?

— Ruscha o“qurman va ozroq yozurman ham.

— A?!

— Shundoq, taqsir!

— Barakallo, boʻtam, inshoolloh kam boʻlmagaysiz.
Musurmonmisiz?

— Alhamdulillo! — qoʻlini koʻksiga qoʻyib xiyol ta'zim
qildi Namoz.

— Bundan burun ham vakolatlikka oʻtganmisiz?

— Oʻtganman, taqsir,

— Qani, bayon qiling-chi.

— Samarqandda ikkinchi uchastka mirovoy sudyasi
Kozlovskiy janoblari huzurida bir fursat tilmoch boʻlib
xizmat qilganman.

— A?!

— Shundoq, taqsir.

— Barakallo, boʻtam, barakallo! Inshoollo, bu
vakolatingizda ham haq joyiga qaror topgay, barcha
da'volar haqiqat boʻlgʻay.

Namoz boʻlib oʻtmish voqealarni bayon qilishga
tushdi. Kuyib-yonib isbot-u guvohlari bilan soʻzladi. Gap
orasida arzgoʻylarning oʻziga soʻz berib, tasdiqlatib bordi.
Mirza Qobil qamish qalamini qitirlatib shoshilib yozar,
qozi kalon berilib tinglar, ahyon-ahyonda katta sallali
boshini chayqab:

— Bay-bay, bay! — deb afsus bildirar edilar. Nihoyat
«tabarruk» ul zot Namozga «joyingizga oʻ tiring», deb
amr qildilar. Soʻng uvishgan oyoqlarini uqalay-uqalay
oʻrinlaridan turayotib:




— Ilgimdan kelguncha, zolim tigin ushotib, mazlum
jarohatigʻa intiqom malhamin qoʻydim, degan ekanlar
hazrati Navoiy, — deb qoʻydilar. — Inshooloh biz ham
intiqom malhamini qoʻygaymiz, shundaymi Mirzo?

— Xuddi shunday, taqsir, — shoshilib dedi Mirza
Qobil.

— Endi musurmonlar, peshin namozini oʻqib olsak
— tashqariga chiqayotib, dedilar qozi kalon,—
haqiqatning poyoniga yetishni namozdan soʻng davom
ettirgaymiz. Ma'qulmi?

— Ma'qul taqsir, — deyishdi da'vogarlar. Taxminan
ikki soatlardan soʻng yana shu xonada jamuljam boʻlib
har kim oʻz oʻrnini egalladi. Mirza Qobil katta daftarni
ochayotgan edi, tashqaridan tasir-tusur ovozlar eshitilib
qoldi. Hamma ochiq daricha orqali hovliga boʻy choʻzdi.
Yo rabbiy, yo navzambillo! Nimalar boʻlyapti oʻzi?
Qozixonaning qoʻsh tavaqali darvozasi sharaqlab
ochilib, qoʻsh ot qoʻshilgan kolyaska shitob bilan kirib
kela boshladi. Kolyaskaning orqa oldida oʻn chog'li
nayzali miltiq taqqan rus askari, starshina Nikitin toʻra
qilich yalangʻochlab olibdi. Koʻz yumib ochguncha
hovlini otliq degani bosib ketdi. Kolyaskadan oldin viqor
bilan Hamdamboy, ketidan Dahbed boʻlisining hokimi
Mirzo Hamid tusha boshladi. Hokimning navkarlari,
garchi yoʻlakda hech kim boʻlmasa ham poʻsh-poʻshlab
ularni ichkariga — qozixonaga boshlashdi. Xonaga
birinchi boʻlib eshikni oyogʻi bilan tepib vajohatidan
chakillab zahar tomib turgan basavlat Hamdamboy
kirdi, ketidan hokim, yalangʻoch qilichini yaraqlatib
boshi uzra ko'targancha Nikitin toʻralar ergashishdi:
toʻppa-toʻgʻri yuqoriga — qozi kalonning xos oʻrniga
oʻtib, atlas ko'rpachalarni etiklari bilan toptashib, safga
chizila boshladilar.

Hamdamboy ikki qoʻlini biqiniga tirab, qo`rqqanidan
xonaning bir chekkasiga gʻuj boʻlib olgan arzgoʻylarga
gʻazab toʻla koʻzlarini sanchib, bir-bir qarab chiqdi:




— Oralaringda Namoz Pirimqul oʻgʻli bormi? —
ovozini yakkam-dukkam tishlarining orasidan chiqarib
dedi boy.

— Menman, Boybuva! — Namoz bir odim oldinga
yurdi.

— Qulibek! — chaqirdi boy.

— Labbay, Boybuva, — tashqaridan chuvakkina,
echki soqol bir kishi yugurib kirdi.

— Bularning ichida qay biri ot oʻgʻrisi, taniysanmi?

— Tanidim, Boybuva, mana bu! — qoʻlini bigiz qilib
Namozni koʻrsatdi Qulibek.

— Nechta ot oʻgʻirlagan, esingdami?

— Esimda, Boybuva toʻrtta ot oʻgʻirlagan.

— Qachon oʻgʻirlagan?

— Chorshanbaga oʻtar kechasi oʻgʻirlagan.

— Shodiqul! — deb chaqirdi Hamdamboy ochiq
daricha orqali.

— Labbay, Boybuva! — bashang kiyingan, moʻylabi
endigina sabza urgan, oq-sariq yuzli, yoshgina bir
yigitcha xonaga otilib kirdi.

— Sen otlarni kimdan sotib olgan eding? Bularning
ichida oʻsha odam bormi?

— Bor, Boybuva.

— Qani bizga koʻrsat-chi, ot sotgan kimsani.

— Mana bu yigit sotgan otlarni menga, — qoʻlini
bigiz qilib Namozboyning koʻkragiga tiradi Shodiqul.

— Har bir otga necha tangadan bergansan? —
soʻrashda davom etdi Hamdamboy.

— Uch ming tangadan, Boybuva.

— Itvachcha! — Hamdamboy haligacha gap
nimadaligiga aqli yetmay, karaxt boʻlib turgan Namozga
yaqinlashib, ikki yuziga ketma-ket tarsaki tushirdi, —
oʻgʻri, muttaham!

Namoz burun kataklari kerilib, sherdek bir pishqirdiyu, lekin gapning poyoniga yetolmaganligi uchun oʻzini
bosib:




— Men hech narsa tushunmayapman, Boybuva, — dedi
yelkasini qisib. — Nima gap oʻzi? Bundoq bir tushuntirib
aytgansiz-chi, qanaqa otlar haqida gap ketyapti?

Boʻlis hokimi Mirza Hamid sekin moʻylov qilgan edi
davangirdek olti navkari birdan tashlanib, garangsib
turgan Namozning qoʻllarini orqasiga qayirdi.

— Nima qilayapsanlar, oʻzi?! — xonaning shipini
koʻchirgudek bir kuch bilan oʻkirib yubordi Namoz. —
Bu qip-qizil tuhmat-ku, hoy musurmonlar, nega qarab
turibsizlar, menga tuhmat qilyaptilar-ku!

Olti barzangi uni sudrab tashqariga olib chiqa
boshladi. Boy nima qilarini, nima deyishini bilmay nasha
elitib qolgan bangidek tirjaygancha qotib qolgan qozi
kalonga oʻgirildi:

— Ot oʻgʻrilari bilan nimani maslahat qilayotgar
edingiz, to'ram?

— Astafurullo! — deb qoʻydilar qozi kalon, — men...
biz... Inshoollo...

Ammo, to'ramning nima deganini boy eshitmadi.
qanday vahshat bilan kirgan boʻlsa, shunday vajohat
bilan chiqib ketdi.

Xonada sallasi bir tomonga qiyshaygan qozi kalon-u
boshlarini g'amgin eggan arzgoʻylar qolishdi. Goʻristondek
ogʻir jimlikni Sherniyozning qichqirigʻi buzdi:

— Bu tuhmat-ku, taqsir!

— Xudo shohid! — daricha orqali jimjit bo“lib qolgan
hovliga koʻz tashlab dedilar to'ram.

VIII bob

Qozi kalon qasos olmoqchilar

Shodixon toʻram hali peshin namoziga taraddud
koʻrayotganlarida Mirza Qobil lip etib, tashqariga chiqdiyu, oyogʻini qo'lga olib, Hamdamboyning qoʻrgʻoniga
yugurdi. Boʻlsa oʻziga, boʻlmasa oʻgʻillaridan birontasiga




Boybuva ustidan arzgoʻylar kelganini ma'lum qilib
qoʻymoqchi edi u. Niyati: «Koʻrayapsizmi, Boybuva, men
sizga qanchalik sodig“-u sadoqatliman. Qozi kalon
boʻlsalar sizdek ulug“ zotning oldilaridan bir ogʻiz
oʻtmasdan ustingizdan jinoiy ish qoʻzgʻab yubordilar...»
degan ma'noni ta'kidlash edi. Mirza Qobil garchi
tashqaridan qozi janoblariga gʻoyat e'tiqodli va samimiy
koʻrinib, har bir harakati bilan ul zotning nozik
koʻngillarini ovlab tursa-da, zimdan payini qirqishga,
obroʻyini toʻkishga harakat qilar, uch saylovdan buyon
qozilikka saylanib kelayotgan Shodixon toʻrani koʻrgani
koʻzi, otgani oʻqi yoʻq edi. Erta-yu kech qozilik lavozimini
egallashga yoʻl axtarar, yoʻl axtargan sari Shodixon
toʻramning qoʻl-oyoqlarini tinmay yalar edi.

Hamdamboy tushlik taomdan soʻng yonboshlab
qaynoq-qaynoq choy ichib, choʻri qizga oyogʻini uqalatib,
huzur-halovatda yotgan edi. Dastyor bola kirib xabar
qildi:

— Mirza Qobil amakim zarur ish bilan kelibdilar.

— Ayt, kirsin, — buyurdi Boybuva.

Mirza Qobil Hamdamboy qarshisiga tortinibroq kelib,
odob bilan qoʻl qovushtirdi.

— Ha, Mirza, it quvgan soqovdek buncha
hovliqmasang? — soʻradi Hamdamboy.

— Boybuva, bir qoshiq qonimdan kechsangiz...

— Kechdim, nima gaping bor?

— Qozi kalon sizga nisbatan beodoblik qildilar,
ustingizdan jinoiy ish qoʻzgʻab yubordilar.

Yonboshlab yotgan boy turib chordana qurdi:

— Qanaqa jinoiy ish ekan?

— Kecha qoʻrgʻonda boʻlib oʻtmish gʻavgʻolar
xususida.

Boyning qoshlari past-baland boʻlib ketdi:

— Shunaqa degin?

— Va yana alarning pul da'volari bor ermish.

— Itvachchalar!




— Namoz Pirimqul oʻgʻli otliq bir yalangoyoqni
oʻzlariga vakil qilib sayladilarkim, ul xiyla badtarin
koʻrinadi.

— Shunaqa qilishayapti degin?

— Men qozi hazratlariga valine'matimiz
Boybuvamni ogoh etaylik, dedim. U kishi qoʻl siltab, boy
oʻz yoʻliga, qozilik ishlari o“z yoʻliga, deb kaminani
urishib berdilar.

— Nonkoʻr ekan-ku, toʻrang! — Hamdamboyning
uzun boʻynidagi ikki tomiri oʻ“qlogʻdek boʻrtib chiqdi,
yutindi. Mirzaga bir soʻlkovoy oltin sovgʻa qilib,
minnatdorchilik bildirdi. Soʻngra oʻz uyidan nari borsa
ikki yuz qadam keladigan hokimning mahkamasiga
oshiqdi. Mirza Hamid peshin namoziga taraddudda ekan.

— Namozni keyin oʻqirsan, — dedi Hamdamboy
hokim taklif qilgan yumshoq oʻringa oʻtirayotib. —Maslahat chiqib qoldi. Buni faqat ikkimiz bilmogʻimiz
va yana juda tez hal qilmogʻimiz darkor.

Mirza Hamid Hamdamboyning sodiq quli. Sababi
shundaki, shu valine'matning koʻmagida u hokimlikka
saylangan. Va yana shu kishining soyasi davlatida davri
davron surib yuribdi.

— Tinchlikmi, Boybuva? — chinakam tashvishga
tushib soʻradi hokim.

— Sen aralashsang, xudo xohlasa tinchlik boʻladi.

— Qulingizman, — barkashdek katta kaftini koʻksiga
qoʻyib, ogʻir sallali boshini xiyol egdi boʻlis hokimi.

— Jarqishloqlik Namoz degan yigitni taniysanmi?

— Taniyman, yaxshi uloq chopadi, toʻyga taklif
qilmoqchi edingizmi?

— Uloq chopadi degin?

— Kurash ham tushadi, Boybuva, xudo xohlasa
toʻyingizda katta sovrinni shu yigit olsa ham ajab emas...

Mirza Hamid Mirza Qobilchalik hushyor yigitlardan
emas edi. Boyning gʻazabi oshib, chakka tomirlari
boʻrtib, koʻzlarida qahrli ot yona boshlaganiri




payqamadi u. Aksincha boy Namozni xizmatga olmoqchi
boʻlsa kerak deb oʻylab, yana ta'riflashga tushdi:

— Mard, halol yigit deyishadi...

— Bas qil, tiling kesilgur! — Hamdamboy oʻrnidan
turib ketdi. Hech narsaga tushunmay, angraygancha
Mirza Hamid ham oʻrnidan turdi:

— Kechirasiz, Boybuva!

— U it emgan kechagi gʻalayonchilarga bosh boʻlib
kelgan emish.

— Yoʻgʻ-e!

— Sendaqangi hokimdan oʻrgildim-e!

— Boybuva, men qulvachchani kechiring, hoziroq
borib u muttahamning boʻynini sapchadek uzib
tashlayman. "

Ikkovlari da'vogarlardan «qutulish» yoʻlini uzoq
muhokama qildilar. Nihoyat, boshliqlarini gum qilish
kerak, degan xulosaga kelib, shoshilib tashqariga
chiqdilar...

Mirza Hamid avaxtaxonaga qoʻli orqasiga qayrilib
kishanlangan Namozni itarib kiritarkan, urishga hech
qanday vaj-u sabab boʻlmasa ham, oʻzining
Hamdamboyga sadoqatli ekanini namoyish etish
maqsadida yigitning yalangʻoch betiga uch-toʻrt qamchi
tortib yubordi. Qiziq, Namoz ikki oyogʻini kergancha,
ogʻir-ogʻir yutinib jim turardi. Yuzlaridan tirqirab qon
chiqib ketsa hamki, miq etmadi u...

Qozixona mahkamasida hang-u mang boʻlib qolgan
arzgoʻylar esa Sherniyoz: «Bu tuhmat-ku, taqsir», deb
baqirib yuborganidan keyingina asta-sekin oʻzlariga kela
boshladilar. Nima qilishlarini bilmay yelka qisib,
«Astagʻfurullo» deya kalima oʻgirib, bir-birlariga qarab
qoʻyishar edi.

— Xoʻsh, taqsir, buyogʻi endi necha puldan tushdi?
— piching aralash soʻradi qozogʻovullik Eshbo'ri.

Qozi kalon hamon oʻzlariga kela olganlaricha yoʻq edi.
Izzat-nafslari behad haqoratlandi u kishining. Avom




oldida boyning shunday shakkoklik qilishi, qozilikning
xos oʻrnidagi atlas ko'rpachalarni kir oyogʻi bilan
toptashi yaxshimi! Yoʻq, boy boʻlsa oʻziga! Yoʻq, yoʻq!
Shodixon to'ram bu muqaddas dargohni, Kallomulloi
sharifning tartib-u yoʻriqlarini oyoq osti qildirib
qoʻymaydilar. Qasos oladilar, qasos!

— Labbay, boʻtam? — sekin boshlarini koʻtardilar
qozi kalon.

— Biz ne qildig“ endi? — takror soʻradi Eshboʻri.

— Bir dagʻdagʻa bilan da'voingiz puchga chiqdimi?

— Asla shunday emas, taqsir. Biz qiyamatqacha
da'vogarbiz.

— Yana shu ish xususida da'vogarlardan bormi?

— dami oltmish kishimiz, taqsir.

— Ertaga barchangiz jamlanib, bu yerga kelgaysizlar,
— qasos oʻtida yonib, dedilar Shodixon toʻram, — men
Samarqanddagi okrug sudi janoblariga siz jabrdiydalar
nomidan arznoma bitib bergayman. Toki ishni koʻrib
chiqmoqni mirovoy sudyalar boshqargay. Inshoollo,
niyatlaringizga yetgaysizlar. Endi bandai musurmonlar
uylaringizga qaytingiz. Ertaga, xudo xohlasa, shu yerda
yuz koʻrishgaymiz. Aminmanki, battol Hamdamboy yon
bergay. Sababkim, sizlar koʻpchiliksiz, xudo ham
koʻpchilikning iltijosini inobatga olgay.

Shodixon toʻram xufton mahaligacha vozillab
yurdilar. Oʻzlarini qoʻyarga joy topolmay goh guzarga,
goh masjidga chiqib, bari bir hech joyda oʻtirolmadilar...
Bir tomondan boyning gʻazabidan, shu gʻazabdan kelib
chiqadigan xunuk oqibatlardan qoʻrqar, ikkinchi
tomondan el oʻrtasida qoziyi bokaramning sariq
chaqalikcha obroʻyi yo“q ekan, degan mish-mishlar
tarqab ketishidan hayiqar edilar. Yoʻq, vozillab
yurishlarining birdan bir sababi faqat shugina emas edi.
U kishi bu janjallarni tinchitish borasida kamida oʻn
ming tanga daromad qilmoqni rejalab qoʻygandi. Ana shu
tangalardan mahrum boʻlib qolayotganlari uchun ham




yurak-bagʻirlari kuyib bormoqda edi. Xufton namoziga
tahorat olmoq uchun endigina hovliga chiqqan ham
edilarki, kimdir koʻcha eshikni ot keldisiga olib
duppilatib qoldi. Qarol yigit borib ochsa —
Hamdamboyning mirzosi Mirza Olim ekan. Toʻramni
yoʻqlab kelibdi.

— Xush koʻrdik, qadamlariga hasanot! — dedilar
Shodixon toʻram allanechuk betoqat boʻlib.

— Boybuvam duoyi salom aytdilar, — Mirza Olim
atrofda hech kim yoʻqmikan, deya u yoq-bu yoqqa koʻz
tashlab oldi.

— Umrlari ziyoda boʻlsin!

— Daryo boʻyidan mulk sotib olayotganingizni
eshitib, behad xursand boʻldilar va ozgina koʻ“mak berib
yubordilar... — Mirza Olim Shodixon to'ramning qoʻliga
baxmal xaltacha uzatib, keskin bir harakat bilan
orqasiga burildi. — Xudo xohlasa boshqa ishlaringizga
ham yordam bermoq niyatlari bor.

«E, xudoyim, bugun qanaqa kun boʻldi, oʻzi? Nahotki,
chorshanbani shunaqangi algʻov-dalgʻov qilib yaratgan
boʻlsang! Boyning kunduzgi vahshatini qarang-u, endi
mana bu marhamatini koʻring! E tavba! E tavba!! Lekin,
nima boʻlganda ham, — oʻylashda davom etdilar
Shodixon toʻra, — qurgur boyning ham xonligi, ham
bekligi borda!.. Ammo, shoʻring qurgʻur da'vogarlarga
jabr boʻldi-da! Nachora, yaratganning oʻziki shuni
buyurib turgandan keyin, men, bandai ojizning qoʻlidan
nima kelardi... »

Shodixon toʻra ikki qoʻllarini boshlari uzra koʻtarib,
Hamdamboyni uzoq duo qildilar, notavon tuhmatdan,
bemahal oʻlimdan oʻzing asragin, davlati bundan ham
ziyoda boʻlsin, oblohu akbar, deb yuzlariga fotiha
tortdilar.

Jarqishloqlik arzgoʻylar ertasiga kelib, qozi-yu
kalonni mahkamadan topolmadilar, indinisiga ham
uchratib boʻlmadi. Shodixon toʻram ogʻir betobman deb,




mahkamaning barcha yumushlarini Mirza Qobilga
topshirib, bir oygacha bu yerga qadam ranjida
qilmadilar.

IX bob

Dard ustiga chipqon

Namozning hibsga olinishi jarqishloqliklar uchun
dard ustiga chipqondek boʻldi. Yoz boʻyi qoʻrgʻonda
ishlab, haqlarini undira olmaganlari, haq soʻrab borib
kaltak yeganlari kamlik qilgandek, haq-huquqlarini
himoya qilishi mumkin boʻlgan birdan bir kishilarining
nogahoniy qamalib qolishi katta-kichikning yurakbagʻrini ezdi, boshlarini egib qoʻydi.

— Voy xudoyim, voy zolim falak! — sochlarini yulib
yig'lar edi Ulugʻoy. — Bu yana qanday koʻrgilik boʻldi!
Ukam bechorani nega hadeb qiynayverishadi?!

Onalari yigʻlaganini koʻrib oʻgʻil-qizlari ham
boʻzlashar, Sergey tabibning dori-darmonlari bilan sal
oʻziga kelib, suyagi yengillashib qolgan yumshoqko`ngil
Xolbek ularni yupatgan boʻlib:

— Hammasi xudodan, — deb qoʻyar edi, — dard
bergan xudo shifosini ham beradi, sabr qilaylik, «sabrning
tubi oltin», bu gapni mashoyihlar aytgan. Xudo xohlasa
hammasi joyiga tushib ketadi...

Qovurg£ʻasi sinib, zaxa yegan joylari gazaklab, oʻng
tomoni qulogʻigacha tirsillab shishib ketgan Javlonqul
kuyovining boshiga tushgan baxtsizlikni eshitib,
avvaliga juda tutoqib ketdi. Soʻng oʻzini bosib:

— Onasi, juma bozor kuni sigirni sotamiz, — deb bir
xoʻrsinib oldi, — aqcha boʻlmasa kuyovingni qutqarib
boʻlmaydi.

Turmushning achchiq-chuchugini koʻp tatib,
boshidan koʻp shoʻrishi g'avgʻolarni kechirgan pahlavcn
Javlonqul zamonning zayiliga fahmi yetadigan boʻlib




qolgan. Odamlar xudodan koʻra ham pulga koʻproq
sigʻina boshladilar. Boy-u batrak, toʻra-yu hokim —
hammasining ogʻzidan «aqcha» degan sehrli soʻz tushmay
qoldi. Buni Javlonqul har kuni, har joyda eshitadi...

— Rostdan ham kuyovingiz ot oʻgʻirlagan boʻlsa-ya?
— qoʻrqa-pisa soʻradi Bibiqiz xola.

— Unday dema, onasi, — xafa boʻldi Javlonqul, —
kuyoving undaylardan emas. Hamdamboyning
navbatdagi nayrangi bu.

— Shunday deysiz-u, lekin otasi, sigirni sotsak,
qizlaringiz oqliqsiz qolishadi-ku!

— Xudo xohlasa bahorga borib, gʻ“unajining tugʻib
beradi.

— Nima ham derdim... — rozi boʻldi Bibiqiz xola. —
Oʻsha yetimchaga ham qiyin. Tovba qildim-ey, bu qanaqa
koʻrgilikki, erta-indin goʻshangaga kiradigan yigitni
avaxta qilib oʻtirishsa-ya! El-u yurt nima deydi endi?

Hammadan ham Namozboyning doʻst-u tengqurlari:
Sherniyoz, Eshboʻri, Jumanboy, Esergep, Usta Kamollar
shoshib, dovdirab qolishdi. Aslida-ku, Namoz ularning
yonini olaman deb, shu balolarga giriftor boʻldi, shunday
ekan; bas, endi boyga qilinadigan haq da'vosini hozircha
bir chekkaga qoʻyib turib, tuhmat balosiga qolgan
begunoh doʻstlarini qutqarmoqlari darkor. Boy bilan
sudlashish qochmas, inshoollo sudlashadilar ham. Kerak
boʻlsa Toshkentga, yarim poshsho huzurigacha ham
borishadi. Haqlarini undirib olmaguncha qo`yishmaydi,
bu aniq. Ammo, hozir Namozboyni qutqarmoq
hammasidan ham muhim boʻlib qoldi. Ha, uni
qutqarmaguncha, koʻngillari tinchimaydi endi. Besh
yigit Sherniyozning toʻsin-u vassalari tutundan qorayib
ketgan torgina uyida toʻplanib, shu xususda maslahat

qilardilar.

— Qani, hammalaring choʻkka tushinglar, — dedi
nihoyat Sherniyoz suhbatga yakun yasab, — qasam
ichamiz!




Besh ogʻayni qiblaga qarab choʻkka tushishdi.

— Namozboyni qutqarmaguncha yegan nonimiz
harom boʻlsin, oblohu akbar! — barobariga yuzlariga
fotiha tortishdi doʻstlar.

Oʻsha kundan buyon yugurib, yelib yurishibdi.
Bormagan joylari, uchrashmagan kimsalari qolmadi.
Sherniyoz kechalab maslahat olgani Sergey tabibnikiga
ham borib keldi. Tabib Namozning tuhmat bilan
qamalganini eshitib jig'ibiyroni chiqib oʻtirgan ekan:

— Xoʻsh, nima boʻlibdi! — dedi u battar tutoqib.

— Namozboy akamni qamab qoʻydilar, deyapman! —
hayron boʻlib takrorladi Sherniyoz.

— Beshtasi qamaladi, oʻntasi otiladi — ozodlik yoʻli
shu, — dedi Sergey tabib. Keyin bir oz oʻzini bosib olgach.
Namozni qutqarish uchun u ham oʻzicha harakat
qilayotganini aytdi. Lekin, nima boʻlganda ham uning
ishi mirovoy sudyalar qoʻliga tushmasligi kerak. Hozir
zamon chirsillab turibdi. Sibirga surgun qilib
yuborishlari hech gap emas. Bu ishni poraxoʻr qozilar
koʻrgani ma'qul, deb maslahat berdi. Oxirida: mening
uyimga kamroq kelinglar, kecha tintuv qilishdi, nimaiki
gap boʻlsa Namozning yetim ukalari orqali xabardor qilib
turaman deb, qattiq iltimos qildi.

Bir xayollari Namoz yotgan avaxtaxonaga hujum qilib,
eshigini sindirib, qutqarmoqchi ham boʻldilar. Ammo,
bu rejaga shu avaxtaxonada ikki bora yotib chiqqan
Esergep koʻnmadi. Qoʻlimizda qurol yoʻq, ostimizda ot
yoʻq, pichoq bilan miltiqqa qarshi borib boʻlmaydi.

Nihoyat, axtara-axtara bir yoʻlini topganday ham
boʻlishdi: Jumanpaxsakashning dahbedlik qarindoshi
Mirza Qobilning qoʻltigʻiga qoʻl solib koʻrgan ekan,
Mirza Qobil: «Qozi kalon kasalliklari tufayli, xudoga
shukur, hamma yumushlar mening izmimda, agar
ayblanuvchining qarindosh-urugʻlari besh ming tanga
aqcha yigʻib bersalar uch ming tangasini uchastka
politseyiga in'om qilib, Namozboyni ozodlikka




chiqarib yuborurmen, inshoollo soʻzim soʻz», deb
qasam ichibdi.

Besh ming tanga, besh ming tanga-ya!! Avvaliga besh
ogʻayni katta pulning daragini eshitib, birdan gʻazabga
keldi. Lekin, na chora, doʻstni qutqarmoq darkor. Yozi
bilan boyning qoʻrgʻonida mehnat qilgan Qoʻshqoʻrgʻon,
Oʻklon, jarqishloqlik usta-mardikorlar baholi qudrat
besh-oʻn tangadan qilib, yigʻa boshladilar.

Nihoyat, yigʻilgan aqchani olaxurjunga solib,
ogʻaynilari Mirza Qobilning huzuriga jo'nashdi. Oʻsha
kuni mahkama qabulxonasida arzgoʻylar-u da'vogarlar
anchagina toʻplanishgan edi. Ichkarida er-xotin janjaliga
oid ish koʻrilmoqda ekan. Mirza Qobil pak-pakana
boʻyiga hech yarashmaydigan katta salla oʻrab, bamisoli
yomg'irdan soʻng bo`liq yerda unib chiqqan qoʻziqoringa
oʻxshab oʻtirardi. Besh azamat xonaga birin-ketin kirib
bordilar. Sherniyoz xurjunni Mirzaning oldiga qoʻydi.

— Bu nimasi? — garchi gap nimadaligini bilib turgan
boʻlsa ham hech narsa payqamagandek soʻradi Mirza
Qobil.

— Soʻragan narsangiz.

— Nima soʻragan ekanman?

— Biz Namoz Pirimqul oʻgʻlining odamlarimiz.

— Koʻrib turibman, xudoga shukur, koʻzdan qolganim
yo'q.

— Besh ming tanga, ishonmasangiz sanab koʻring!

— Yoʻqoling bu yerdan! — ham qoʻrquv, ham jahl bilan
dedi Mirza Qobil, — koʻtaring xurjun-xaltangizni!
Betofuqlar, benomuslar!

— Axir, oʻzingiz...

— Xudoga shukur, men hali imonimni yutganimcha

oʻq.
" = Jumanboy orqali ayttirib yuborgan ekansizku!

— Chiqingiz bu yerdan, — shunday deb Mirza Qobil
besh ogʻaynini galma-galdan koʻkragidan itarib, naq
darvozagacha surib bordi. Oʻsha yerga yetganda,




toʻsatdan past va yumshoq ovoz bilan: «Kechqurun uyga
olib boringlar», deb shivirladi va orqasiga qaytayotganida
oʻtirganlarga eshittirib dedi:

— Betovfiqlar, meni poraxoʻr deb oʻylashganga
oʻxshaydi!

Mirza kechqurun Sherniyoz bilan Jumanboyni oʻz
inisidek iltifot bilan kutib oldi. Bir cho“qim osh
damlatgan ekan, qoʻyarda-qoʻymay birga baham
koʻrdilar.

— Xudo xohlasa, bir haftaga qolmay Namozboyni
hibsdan chiqarib yuboraman, — deb qoʻydi mehmonlarni
kuzatayotganda.

X bob

Bir boshga bir oʻlim

Namoz Pirimqul oʻgʻlining ishi mirovoy sudyalar
qoʻliga o'tguncha nomiga boʻlsa ham qozilik sudida
koʻrib chiqilishi kerak edi. Tartib shunday. Namoz: «Ha,
otlarni oʻgʻ“irlaganman», degan soʻzni aytsa bas,
qolganini boʻlis hokimining oʻzi toʻgʻrilaydi. Shuning
uchun ham Mirza Qobil ishni tezlashtirishga oshiqadi.
Marhamatli Hamdamboyning quruq qoʻymasligiga aqli
yetib turibdi. Ha, nomigagina Namozni soʻroq qilyapti
u. Bari bir, uning boʻyniga bir narsa qoʻyish qiyin.
Lekin, kim biladi deysiz, joniga tegib «ha,
oʻgʻirlaganman, bor bilganingni qil», deb yuborishi ham
hech gap emas-ku, axir.

— Xoʻsh, Namozboy Pirimqul oʻgʻli, shunday qilib, ot
oʻg'irlashda ishtirok etgan. sheriklaringizni
aytmaysizmi? — soʻraydi Mirza Qobil.

Namoz, taomilga koʻra, choʻkka tushib, ikki qoʻlini
tizzasiga uzatib oʻtiribdi. Yuzi, peshonasidagi hokimning
qamchisidan qolgan yara shishib, gazaklab ketgan. Har
loʻqillaganda joni uzilgudek bir ahvolga tushadi Namoz.




Uni kecha yana kaltaklashdi. Mirza Hamidning oʻzi
urdi yana! Opasi Ulugʻoy bilan jiyani Omon ertalab
koʻrgani kelib, uchrashuvga ruxsat boʻlmagach,
keltirgan taomlarini tashlab ketishgandi. Namoz ochiqib
turgan boʻlsa ham tovoqdagi oshga qoʻl urgisi kelmay:
«Bechora opaginam, tuni bilan uxlamay non yopibdi, osh
damlabdi...» — deya iztirobli oʻylar og'ushida xoʻrsinibxoʻrsinib oʻtirgandi.

Avaxtaxonaning ogʻir eshigi gʻijillab ochildi.
Soqchining tanish ovozi eshitildi:

— Xoʻsh, Namozboy, yaxshi yotib turdingizmi?

— Ha, xuddi onamning qornida yotgandek.

Bu soqchi, negadir, boshqalariga nisbatan
Namozboyga mehribonroq, dagʻallik qilmaydi, soʻroqqa
olib chiqayotganda yelkasiga qoʻndoq bilan turtmaydi.

— Men aytgandek qilib, kalima oʻgirdingizmi? —
yana soʻradi soqchi.

— Bilganimcha oʻgirdim.

— Yaxshi qilibsiz, inim. «Kalimai shahodat»ni ming
bor takrorlagan kishining dili ravshan boʻladi. G“urbatni
unutadi. Yusuf payg'ambar ham zindonda yotganlarida
shu kalimani aytib jon saqlagan ekanlar...

Namozning qoʻliga, odatdagidek, kishan urib ikki
navkar qurshovida hokimning mahkamasiga olib
kirdilar... Qiziq, hokim nega chaqirtirdi ekan uni?.. Mirza
Hamid, Hamdamboy, Mixail toʻra uchovlari oʻtirishibdi.
Кай адо"гр"оп qamoqxonasi haqida gap ketyapti.
Hamdamboy, negadir, masxaraomuz kulib-kulib ham
qoʻyapti. «Ehtimol, boy menga nohaq tuhmat qilgani
uchun vijdoni azobda qolib, uzr aytgani kelgandir. Axir
nima bo'lgandayam musulmon-ku, — koʻnglidan oʻta
boshladi Namozning. — Qiziq, nahotki «Kalimai
shahodat» uning ruhiga ta'sir etgan boʻlsa? Demak, soqchi
haq ekan-da, kalima mushkulni oson qilarkan-da...»

— Negatik turibsan? — toʻsatdan Namozga yuzlandi
Hamdamboy.




Namoz, boy yaxshi niyatidan aynab qolmasin, deb
bazoʻr jilmayib, yumshoq ohangda dedi:

— O'tirishga ruxsat boʻlmadi-ku, Boybuva?

— Tiz choʻk, it emgan isyonchi!

«It emgan» degan ibora Namozning miyasiga bigizdek
sanchildi, etlari zirqirab ketdi. «Oʻzing it emgansan, oʻzing
tuhmatchisan» demoqchi ham boʻldi-yu, lekin boyning
marhamatidan hamon umidvor boʻlgani uchun oʻzini bosib:

— Haqorat qilmang, Boybuva! — deb qoʻydi.

Mixail toʻra halidan buyon Namozboyning xuddi
qoʻrgʻoshindan quyilgandek miqti gavdasiga, keng
koʻkraklari, ko“kraklarida qadoqtoshdek oʻynab turgan
baquvvat mushaklariga suq bilan tikilib, «lekin polvon
deganlaricha ham bor ekan, parvarish qilsang jahonning
man-man degan polvonlari bilan bellashadigan siyoqi bor
ekan. E, attang, shunday azamat jinoyatchi boʻlib ketibdiya», deb oʻylab oʻtirgan edi. Suhbatga u ham qoʻshildi.
Namozni rus tilini bilmasa kerak, deb oʻylab, bilganicha
oʻzbekchalab soʻray boshladi. So“rayotganda qoʻlidagi bir
dasta qogʻozni unga koʻrsatib turdi:

— Siz Kattaqoʻrg'onda qamalgan?

«Nima desam ekan, — tezgina fikridan oʻtdi
Namozning, — qamalganimga ochiq iqror boʻlaymi?
Unda bir tuhmat ustiga boshqasi ham qoʻshiladi-ku...»

Namoz boshini ilkis koʻtarib xuddi Mixail toʻradek
chuchuk til bilan javob qaytardi:

— Ha, qamalgan.

— Nega qamalgan?

— Mushtlashgan.

— Kim bilan mushtlashdi?

Namoz avvaliga yetim jiyanlarimning yarim tanobcha
keladigan yeriga oʻtarchilik bir boy objuvoz qurib oldi.
Shu haqni talashib boyning oʻgʻillari bilan
mushtlashuvdim, demoqchi ham boʻldi-yu, oʻtirganlar
uni mazax qilib, shunchaki ermakka soʻroq
qilayotganlarini sezib, tafsilotini aytmay qoʻya qoldi:




— Yomon odamlar bilan mushtlashgan.

— Nega mushtlashgan?

— Qo'ʻlim qichib turgan edi.

— Qoʻl qichiganda uradi?

— Ha, uradi.

— Keyin qamoqdan qochgan?

— Ha, qochgan!

— Siz qochoq?!

— Ha, qochoq!

— It emgan! — Hamdamboy oʻrnidan turib ketdi, —
oʻzing qochoq, isyonchi bir maxluq ekansan-ku, nega
tuhmatchi paxsakashlarga boshchilik qilib yuribsan?

— Oʻzingiz tuhmatchisiz, Boybuva!

Bu gap Hamdamboyga qarab aytilgan boʻlsa-da, Mirza
Hamidning hamiyatiga tegib ketdi shekilli, sakrab
oʻrnidan turdi:

— Tilingni tiy!

—- Sen jim tur, laycha. Katta it irillaganda, laycha
jim turishi kerak.

— Men senga laycha boʻldimmi?

— Undan ham battarroqsan.

— Mana, mana senga oʻgʻri, qochoq! — Mirza Hamid
etigining qo'njidan qamchisini olib Namozning yuzi-koʻzi
demay qulochkashlab tushira boshladi. Oʻtgan gal oʻzini
Hamdamboyga yaqin koʻrsatish uchun nomigagina
qamchilagan edi. Bu gal uning hamiyati qattiq haqoratlandi,
moʻ'tabar zotlar oldida uni «ko“ppak» deb atadi-ya!

— Mana senga, mana!

Mixail toʻra shoshilib kelib hokimning qoʻlidan
ushladi:

— Endi urmang.

— Siz aralashmang, mana! — ogʻzidan koʻpik
sachratib dedi hokim.
— Qonun man etadi, — ovozini xiyol balandlatib

rasmiy bir ohangda dedi Mixail toʻra, — mahbusni urish
yomon.




Mirza Hamid negadir, qoʻlidagi qamchini xonaning
burchagiga otib yuborib, borib oʻrniga oʻtirdi. Oʻtirdiyu shu zahotiyoq xuddi choʻgʻ ustiga oʻtirib olgandek
yana turib xonada aylana boshladi.

— Bu oʻg'ʻrini sazoyi qildirdingmi? — to'satdan esiga
tushib qolgandek shoshilib soʻradi Hamdamboy.

— Yoʻq! — dedi Mirza Hamid.

— Hoziroq bozorga hayda bu yaloqxoʻrni. Keyin
sudlovni tezlashtir. Sibir qildiramiz bu isyonchini!

Vujudida qoʻzgʻalgan gʻazabning behad
kuchliligidanmi, qamchilar zarbidan taniga yetgan
ozorning iztirobidanmi, xoʻrligi oshib, dunyo-dunyosi
qorongʻi boʻlib ketganidanmi, Namoz shu paytda xuddi
nasha elitgandek garang, vujudi karaxt edi. Voqealar
bamisoli tushida sodir boʻlayotgandek, unga aloqasi yoʻq,
bemaqsad, ma'nosizdek tuyula boshladi.

Uch navkar oldida, uch navkar ketida, nogʻorachi
oldinroqda Dahbedning mashhur Omon jarchisi
orqaroqda bozorjoyga olib kirayotganlari-da, Namoz
toʻsatdan uyqusidan uygʻonib ketgandek boʻldi:

— Yoʻq, yoʻq!

Omon jarchi yer-u koʻkni larzaga keltirib oʻkira
boshladi:

Bozordagi odamlar,
Eshitmadim demanglar.
Kazzob, o'g'ri Namozboy,
Ot oʻgʻirlab o'tgan oy...

«Nahotki, bularning hammasi oʻngimda yuz
berayotgan boʻlsa. E, xudo, oʻgʻri emasligim oʻzingga
ayon! Tamom, hammasi tamom boʻldi. Tomchilab yiqqan
obroʻyim chelaklab toʻkildi parvardigor! Odamlarning
koʻziga qanday qarayman endi. Qarindoshlarim, yor-u
doʻstlarim oldida yuzim qaro boʻldi-ku! Odam bolasi
pulini yoʻ“qotsa hech narsa yoʻ“qotmaydi, sogʻligʻini




yoʻqotsa koʻp narsa yoʻqotgan bo'ladi, obroʻyini yo'qotsa
— hammasidan mahrum boʻlgan boʻladi, der edingiz,
Devona bobo. Men hamma narsamni boy berib qoʻydim...
Goʻdakligimdayoq ota-onamdan ayrilganim kammidi. Bir
burda nonga zor boʻlib, qishloqma-qishloq kezganim
yetmasmidi, oʻlib-tirilib, ozgina obro“ orttirgan edim, uni
ham koʻp koʻrdingmi, e, xudo! Yoʻq, yigit kishi badnom
boʻlib yashaganidan olgani yaxshi. Undan koʻra meni
tezroq osib qoʻya qolmaysanlarmi! Yoʻq, «oyning oʻn
beshi qorongʻu boʻlsa, oʻn beshi yorugʻ, deydilar.
Chidashing kerak, yetimcha! Chidaysan, boshqa ilojing
yoʻq. Yuzingga qorakuya surkab qoʻydilar. Nomingni
poklab ketishing kerak, u dunyoga uncha oshiqma, bu
qaro yuz bilan u dunyoga ham sig“maysan endi...»

Qoʻli orqasiga bogʻlangan mahbusning qorniga
chambarak qilib arqon oʻrashgan. Arqonning boshqa
uchini otliq navkar egarning qoshiga bogʻlab olgan.
Namozning boshi solingan, koʻzlarini chirt yumib arqon
qayoqqa sudrasa oʻsha yoqqa chalama-chatti qadam
tashlab boryapti u.

— Bay-bay-bay! Qomatni qarang-u, qilgan ishini
qarang!

— Voy, bu Namoz polvon-ku.

— Polvon emish, ot oʻgʻirlabdi, ovsar!

— Otga ishqibozligi bor edi!

— Toshboʻron qilish kerak.

— Ur oʻgʻrini!

— Voy, shoʻrlikning bola-chaqasi bordir, — oʻng-u
soʻldan ana shunday past-u baland ovozlar ham eshitilib
turibdi. Namoz boshini koʻtarolmaydi, koʻzini
ocholmaydi, vujudi uyatdan qora terga botib boryapti.

Omon jarchi avjiga chiqadi:

— To'rt bedovni o'g'irlab,
Arzon garovga pullab...




Xuddi shu paytda olomon orasidan paranjichachvonga oʻralgan bir ayol xuddi poloponini qirgʻiydan
himoya qilgan chumchuqdek chirqillab chiqib bandini
quchoqlab oldi:

— Voy-dod, musulmonlar, bu mening ukam-ku! U
oʻgʻri emas, imonsiz Hamdamboy tuhmat qilayapti unga!
Hoy, Omon nega qarab turibsan, arqonni qirq, qirq
zormandani! Togʻangni qutqar!

Namozning koʻzlari yaraqlab ochilib ketdi:

— Opajonim!

— Hoy musulmonlar!

Orqadagi navkarlardan biri otini tezlatib ayolning
yaqiniga keldi-yu, engashib koʻksidan nari itardi:

— Oling qo`lingizni.

Omon yelkasidagi xurjunni yerga qoʻyib otliqlar
davrasiga shoshilib kirdi-da, onasini dast koʻtarib nari
keta boshladi.

— Ukaginam, pahlavonim! — battar chinqirib
yubordi Ulugʻoy. — Zolimlar, qon tupurgurlar...

Namozning qulogʻida anchagacha Ulugʻoyning
chinqirigʻi jaranglab turdi. Ancha uzoqlashgach yelkasi
osha orqasiga koʻz tashlab, opasini yana koʻrib qoldi.
Omon uni qoʻlidan chiqarib yubormaslik uchun bagʻriga
mahkam bosar, Ulugʻoy boʻlsa tipirchilanib, tatalanib,
oʻgʻlining koʻksiga, yuzlariga ayamay mushtlar edi.

— Yo'ʻq!! — Namoz orqasiga yarim burilib shunday
bir kuch bilan oldinga intildiki, egarning qoshiga
mahkam bogʻlangan jun arqon tarang tortilib otning
orqa oyoqlarini bukib yubordi. Olti navkar har qancha
urinsa ham bandini joyidan siljita olmadi. Namoz ikki
oyogʻini oldinga tirab, xiyol orqasiga tashlangan koʻyi
tishlarini gʻijirlatgancha tik turaverdi.

— Otga qamchi bos, — buyurdi qorovulboshi, -——
menga desa oʻlib ketmaydimi!

Namozni bozorjoydan otga sudratib olib chiqib
ketishdi...




Hozir yigit ana shularni oʻylab oʻtiribdi. Shuning
uchun ham Mirza Qobilning nima deyayotganini yaxshi
anglay olmadi.

— Uxlab qoldingizmi? — ovozini bir parda
yuqorilatib soʻradi Mirza Qobil.

— Uxlaganim yoʻq.

— Ayting boʻlmasa.

— Nimani aytay?

— Ot oʻgʻirlashda ishtirok etgan sheriklaringizni
soʻrayapman.

— Menga qarang, Mirza, siz oʻzi qachondan buyon
qozi boʻlib qoldingiz? — betoqat boʻlib so`radi Namoz, —
siz yaxshisi mirzaligingizni qilaversangiz-chi! Uch-toʻrt
kundan buyon boshimni qotirib yubordingiz-ku.

— Shodixon toʻram menga vakolat berganlar.

— Iekin, fuqaro vakolat bermagan-ku!

Mirza Qobil oʻrnidan turib, daricha orqali hovliga
koʻz tashladi. Bitta-bitta bosib, Namozga yaqinlashib:

— Niyatim sizga yordam bermoq, — deya shivirlab
qoʻydi, — kecha oqshom mening hovlimga doʻstlaringiz
kelib ketishdi.

— Kimlar keldi? — toʻsatdan hushyor tortdi Namoz.

— Sherniyoz bilan Jumanboy otliq yigitlar.

— Ul-bul tashlab ketishgandir?

— Baholi qudrat, — gʻalati jilmayib qoʻydi Mirza
Qobil.

«Obbo, nomard-ey, fikridan oʻtdi Namozning, —
olgansan, olgandayam juda katta olgansan.
Bechoralarning shoʻri quriydi endi. Sendan keyin qozi
kalon tergov boshlaydi, undan keyin mirovoy sudya-yu
okrug sudlari yeng shimarib ishga kirishadi, shoʻring
qurgʻ“urlarning chaynab turgan nonigacha tortib
olasanlar, xudo berdi endi senlarga! Bu oʻrtada
Hamdamboy vaqtdan yutib, janjallarni bosti-bosti qilib
oladi. Ming tanga sarflaydi-yu, yuz ming tangani urib
ketadi bu nomard. Rejalarining puxtaligini qarang-a...




Yoʻq, qanday boʻlsa ham men bu yerdan chiqib ketishim
kerak. Boʻlmasa, badnom boʻlaman. Nomim oʻgʻriga
chiqadi. E, xudo, nahotki... Axir bechoralar menga umid
koʻzini tutishgan edi-ku, yordam berish oʻrniga
boshlariga tashvish solib qoʻydim-ku!.. Qochaman! Esonomon qutulib chiqib ketsam, sen tuhmatchilar bilan
oʻlguncha olishganim boʻlsin... Yo bugun, yo hech qachon!
Qarorim shu! Qochaman! Bir boshga bir oʻlim!»

Namozning tishlari gʻijirlab ketdi. Boshini keskin
koʻtarib, atrofga burgut qarash qilib oldi.

— Rostdan ham yordam berasizmi? — soʻradi Mirza
Qobildan.

— Xudo shohid! — shoshilib dedi Mirza.

— Xoʻsh, nima qil, deysiz?

— Qilmishingizga iqror boʻlasiz. Soʻng Boybuva
koʻpchilik oldida sizni kechirgan boʻladi. U kishiga el
oʻrtasida «Marhamatli boy» degan dovrugʻ kerak.

— Oʻsha kecha juda qorongʻi edi, — yolgʻondan
soʻzlay boshladi Namoz, — turib gapirsam maylimi?

— Bemalol, — ishi oʻngidan kela boshlagani uchun
oʻzida yo“q mamnun edi Mirza Qobil. — Xudo haqqi,
bemalol turib gapiravering.

— Oʻsha kecha juda qorongʻi edi, ammo, men
qorongʻida yurishga oʻrganib qolganman. Boyning baland
qoʻrgʻonidan oshib oʻtdim-u, toʻgʻri otxonaga yoʻl oldim.
Bir mahal otboqar menga tashlanib qolsa boʻladimi! Yo
sheri xudo, dedim-u, qulochkashlab, mana bunday qilib
boshiga...

Shavq-u zavq bilan hikoya tinglayotgan Mirza Qobil
gurzidek ogʻir musht chakkasiga tushganini sezmay
qoldi. Koʻzi gʻalati olayib, bir daqiqa angrayib turdi-da,
shilq etib yonboshiga yiqildi.

Namoz keskin bir harakat bilan eshik yoniga borib,
qiya ocharkan: «Yordam, yordam bering musulmonlar»,
dedi vahimali bir ohangda ingrab. Tezroq tergov tugasayu, mahbusni tezroq avax-taxonaga eltib qo`yib, ulfatlar




yoniga bora qolsam, deya oʻzicha shirin xayollarga borib
oʻtirgan soqchi oʻqdek ichkari otildi-yu, Namozning
oyogʻiga chalishib «gup» etib yerga yiqildi. Bo`yni aralash
kelib tushgan musht uni ham tinchitdi qoʻydi. Namoz
mushtlashganda odatda, raqibiga faqat bir musht
tushirardi. Har narsadan oʻziga ermak axtaradigan
marhamatli Ivanboy uni katta polvonlar bilan
mushtlashtiraverib, xoʻb pishitgan, tajribali qilib qoʻygan
edi. Mushtlashganda raqibining yo boʻyniga yoki chakka
qon tomiriga urish kerakligini Namoz oʻsha qulochkash
polvonlardan oʻrgangan. Soqchini yechintirib, kiyimlarini
oʻzi kiydi. Patrontoshini yelkasiga taqib, miltigʻini qoʻlga
oldi. Yuzi va peshonasidagi qamchi zarbidan hosil bo`lgan
yaralari boʻlmasa koʻrgan kishi uni boʻlis hokimining
navkarlaridan deb oʻylashi mumkin.

Namoz qozixona eshigini ustidan zanjirlab, goʻyo hech
narsa bo'lmagandek, shoshmasdan, hovliqmasdan
hovliga chiqdi. Darvoza biqinidagi ogʻilxonada Mirza
Qobilning oti qantarigʻliq turgan ekan. Yetaklab
ko'chaga olib chiqdi-da, bir sakrab minib oldi:

— Bir boshga bir oʻlim, chu!

Hozir Jarqishloq tomonga borib boʻlmaydi, yoʻl yomon
— botqoq, ot yaxshi chopolmaydi. Loyish yoki
Samarqand yoʻlidan borgani ma'qul. Yoʻq, Loyish tomon
xavfli, yoʻlovchi siyrak — darrov koʻzga tashlanib qoladi.
Samarqand yoʻlidan ketgani ma'qul. «Eson-omon Qarshi
arigʻidan oʻtib olsam, boʻldi, uyogʻi Oqdaryo... Toʻqaylar,
qamishzorlar panoh boʻladi menga, chu, chu!» — Shu
yoʻsin fikridan oʻtkazib borayapti Namoz. Ammo, mol
egasiga o“xshamasa harom oʻladi deganlari haqrost ekan.
Mirzaning oti ham oʻziga oʻxshab kichkinagina,
nimjongina edi. Namozning jussasi katta emasmi,
ogʻirlik qilayapti shekilli, jonivor terlab, pishqirib, ogʻirogʻir solish ola boshladi. Toʻrt oyoqlab tashlayapti-ku,
ammo oyoqlari bamisoli oʻz oʻrniga tushayotgandek —
yoʻli hech ko“paymayapti.




«Charchading, jonivor, charchading, — fikridan
oʻtkazdi yana Namoz, — yana, ozgina chidab bergin...»
Yoʻq, Namoz moʻljallagan manziliga yetolmadi. Orqada,
hoʻ ikki chaqirim narida galalashib kelayotgan otliqlar
koʻrindi. Otlar tumshuqlarini choʻzib, qarchigʻaydek
uchib kelishardi. Namoz otining boshini tortib, oʻng
tomondagi suvi qurib qolgan anhorga tusha boshladi.
Ammo, anhor unga qopqon ham boʻlishi mumkin ekan.
Yoʻq, bu yerda qolib boʻlmaydi! Bir amallab, tepalikka
chiqib olishi kerak! Tepalik unga oʻq oʻtmas qalqon,
mustahkam qoʻrgʻon boʻladi. Tirmashib, anhordan
chiqdi-yu, yuz qadamcha naridagi yantogʻ-u shuvoq bilan
qoplangan tepalikka qarab surgalib chiqa boshladi.
Moʻljallagan joyiga eson-omon yetib olgach, gʻuj bo'li),
oʻsgan yulgʻinlar panasiga oʻzini otdi. Bu yerdan
yaqinlashib kelayotgan otliqlarni bemalol kuzatish
mumkin edi... Otliqlarning ikkitasi mirshabxonadanga
oʻxshaydi, otlarining dumi kesilgan, qolganlari Mirza
Hamidning navkarlari. Yigitlardan birining oti
chopqirroq ekanmi, oʻn-oʻn besh odim chamasi oldinda
kelyapti. Namoz qoʻlidagi miltiqni qaytadan oʻqlab oldi,
patrontoshdagi oʻqlarni shoshilib sanab chiqdi. «Koʻ'rmay
oʻtib ketishsa, otmayman, — yashin tezligida fikridan
oʻtdi Namozning, — bordi-yu, koʻrib qolishsa avva!
otlarini otib, ogohlantiraman. Orqalariga qaytishmasa,
oʻzlaridan koʻrsin, hammalarini qirib tashlayman...»

Oldinda kelayotgan yigit otning boshini tortdi:

— Mana, mana bu yerda ekan!

Ammo yigitning ovozi o“chmasdan burun oʻzi ot-poti
bilan agʻdarilib tushdi. Ketidan kelayotgan otliq ham
yiqilayotgan oti ustidan uchib tushdi.

— Xoʻsh, chavandozlar, ahvollar qalay endi? —
qichqirdi Namoz. Tepalikka chiqib olishi unga qoʻl kelib.
ruhini koʻtarib yuborgan, tepalik bamisoli butun boshli
bir qo“shindek unga madad berayotgan edi. Eng muhimi
shu paytda Namozning vujudida qoʻrquvdan asar yoʻq




Oʻzini qushdek yengil his qildi. Qalbida sokinlik
hukmron; oʻlimdan zarracha vahmi yoʻq edi.

— Qurshov, qurshovga tushib qoldik! — ikki doʻstini
ot ustidan uchib ketganini koʻrgan yigitlardan biri
vahimali qichqirib yubordi, — orqaga, chekinib turib
hujum qilamiz.

Sakkiz otning boshi birdan tortildi. Bedovlar oldingi
oyoqlarini osmonga koʻtarib, kishnab yuborishdi.
Navkarlar orqaga chekinib, gʻuj boʻlib allanarsalar haqida
maslahat qila boshlashdi. Nihoyat, bir qarorga keldilar
shekilli, otlarni bir-biriga yetov qilib bog'lab, birin-ketin
suvi qurigan anhorga tusha boshlashdi. «Shu turishda ham
kamida toʻrttangni yer tishlatardim-u, — oʻyladi Namoz,
— ammo senlarning oʻlimingdan menga ne foyda. Oʻq ham
hayf sen koʻppaklarga. Undan koʻra qorovulsiz qoldirilgan
otlaringni haydab ketaman, ha shunday qilaman...»

Namoz qanday tez fikrlagan boʻlsa, shunday bir tezlik
bilan Shoʻrtepaning kunchiqar tomoniga emaklab ketdi.

Quvayotganlar pala-partish, bemo£ljal oʻq uzib, tepalik
tomon asta-sekin surgalib kelayotganlarida Namoz
tepalikni chaqqon aylanib oʻtib, otlarga yetib olgan edi.
Yetovning boshida turgan bulutdek baland, qora qashqa
otga bir sakrab mindi-yu, ustma-ust qamchi bosdi.

— Otlarni olib qochishyapti! — qichqirdi hali
«qurshovda qoldik» deb vahimali dodlagan yigit.—
Orqaga chekininglar, orqaga!

XI BOB

Choʻlda boʻlgan maslahat

Qipchog'ʻariqning oʻng sohili poyonsizdek tuyulgan
toʻqayzor oromli tun qoʻynida mudraydi. Oy chiqmagan.
Tun haddan tashqari qorongʻi. Shuning uchun boʻlsa
kerak, yulduzlar charaqlab koʻzni qamashtiradi, tun
sukunatini yana ham oshirgandek boʻladi.




Qayerdadir boʻri uvillaydi, yovvoyi choʻchqaning
keksa kishilarning tomoq qirishiga oʻxshash xirrilagani
eshitiladi. Yaqinginadagi koʻlchadan qanotlarini
shaloplatib, bir gala oʻrdak koʻtarildi. Hali boʻri uliganda
xavotirlanib, qulogʻini chimirgan otlar, xavf oʻtib
ketganiga ishondi shekilli, pishqirishib, yana gʻurt-g'ʻurt
beda chaynashga tushdilar.

Atrofi yulgʻun, toʻrongʻu singari past oʻsadigan choʻl
daraxtlari bilan oʻralgan qumtepada olti azamat
yonboshlashib, oʻzaro suhbatlashib oʻtiribdilar.
Yuraklari toʻla dard, hasrat. Sherniyoz endigina yigirma
yoshga kirdi. Qosh-u koʻzi tundek qop-qora, harakatlari
chaqqon bu yigit garchi hamisha kulib tursa ham,
yurganda, oʻtirganda ashula aytsa ham, yuragida qatqat alamlari bor uning. Namoz akasiga oʻxshab otaonadan juda erta judo boʻlgan. Taniqul boyning sarqitini
yeb katta boʻldi. Qoʻshiqlarga kuy-u ohanglarga limmolim toʻla qalbiga hozir ishq mehmon boʻlgan uning.
Qoʻshnisi Anorgulni sevib qolgan. Amakisi Suyarqul
bobo bu yil uni uylantirib qo`ymoqchi edi. Yozi bilan
Hamdamboyning qoʻrgʻonida qattiq ishladi — haqqini
olishi bilan toʻy boshlab yubormoqchi edilar...

— Namozboy, — suhbatga yakun yasamoqchi boʻldi
qozoq yigiti Esergep, — sen bilasen, bu yolgʻiz bashim
javli balalardi koʻrdi. Xullas, bu baylardin haqqimizdi
jalgʻiz so“qis minan alabiz. Haq talasib, olar minan necha
tapqir mushtlashg“anmen, avaxtalarda yotib chixtim.
Xuday oʻmr bersa, o“mrim axirigʻacheyin ular minan
soʻg'isaveramen. Bizga bastiq boʻl, soʻgʻisqa basta bizdi,
azamat! Shoʻring qurgʻur qalq ezilib ketdi. Axir, olarning
yanini kim alat?!

Namoz chordana qurib, boshini quyi solib oʻtiribdi.
Alamzada joʻralarining fikr-u mulohazalariga goh
qoʻshilib, goh bosh chayqab e'tiroz bildirib qoʻyadi.
Bolalikdan buyon koʻrgan xoʻrligi hozir qaytadan
jonlanib, jismini oʻrtab bormoqda. Yaralangan sherdek




tez-tez pishqirib qo`ymoqda. U oʻch olishga tayyor. Lekin,
oʻch olishning paytimikan hozir? Ertaroq emasmikan?
Xoʻsh, xoʻrlangan xalqning yonini olish uchun ishni
nimadan boshlamoq kerak? Yoʻq, payti keldi, pichoq
borib suyakka yetdi endi.

— Do'stlarim, koʻp mashaqqatli ishga 401
urmoqchimiz, — sekin boshini koʻtardi Namoz. —
Boshimizga ogʻir kunlar tushadi, buni oʻylayapsizlarmi?

— Og£ʻirlikka chidamagan nomard! — bir ogʻizdan
deyishdi joʻralari.

— Qurbonlar ham berishga toʻgʻri kelar...

— Haq yoʻliga boshimizni tikkanmiz.

— Qani, choʻkka tush hammang! Koʻcha-ko“yda ochu sarson yurgan yetimlar haqqi, boylar eshigida qora
yerning kemasidek ishlab, haqqini ololmay yurgan
choʻri-yu qarollar haqqi, hokim-u toʻralar qamchisidan
boshi yorilgan alamzadalar haqqi, izzat-nafsi toptalgan
yoʻqsullar haqqi, haqoratlar, xoʻrlashlar, kamsitishlar
belini bukkan mazlum-u mazlumalar haqqi boylar
dunyosiga oʻt qoʻyamiz!

— O“ qoʻyamiz! — qasam ichdi besh azamat.

— El boshiga qora tayoq, qoʻliga kishan, erkiga
zavol boʻlgan, qamchisidan qon tomgan hokimlar
dunyosiga oʻt qoʻyamiz.

— Oʻt qoʻyamiz!

— Bir boshga bir oʻlim, — sekin oʻrnidan tura boshladi
Namoz.

— Bir boshga bir oʻlim, — joʻralari ham takrorlab,
oʻrinlaridan qoʻzgʻalishdi.

Xo'ʻrlig-u haqoratdan, ochlig-u ogʻir mehnatdan
tinkasi qurib, pajmurda boʻlgan Zarafshon
mazlumlarining hali butunlay soʻnib bitmagan qasoskor
ruhi goʻyo shu olti azamatning vujudida jamuljam
boʻlgandek edi bu kecha. Vujudlari oʻt boʻlib yonar,
tomirlarida qasoskor qon gupirar; qoʻllari mushtga
tugilgan edi bu yigitlarning.




— Otga mininglar! — buyurdi Namoz.

— Ne uchun dunyoga keldik?

Yaxshilik qilmasak biz, — oʻzi toʻqib oʻzi kuyga solgan
she'rni ashula qilib ayta boshladi Sherniyoz.
Jumanpolvonning garchi ovozi doʻrillab chiqsa ham,
Sherniyoz ashula boshladi deguncha, unga joʻr boʻladigan
odati bor. Tengqur, koʻngli yaqinligi uchunmi,
masxaralab doʻstining jahlini chiqarmoqchi yoki ashula
aytgisi kelibmi, ishqilib, albatta joʻr bo`lmasa turolmasdi

— Ne uchun dunyoga keldik.

Yaxshini bilmasak biz, — deb Jumanpolvon ham
choʻlni boshiga koʻtarib, ashula ayta boshladi. Bu yigit.
paxsakash boʻlib mustaqil ish boshlagunga qadar
Hamdamboyning uyida avval dastyor, soʻng qarol boʻlib
xizmat qilgan. Boyning Dahbeddagi shohona qasrini
yaxshi biladi. Xazina-yu dafinasi qayerga berkitilgan,
uni kunduzi kim-u kechasi kim poylaydi, zimdan
kuzatgan ekan.

— Hammasini birma-bir koʻrsatib beraman! — deb
qoʻydi yoʻlga tushishlari bilan.

Ilgari Jumanboy kam ot mingan. Yo'rtib borayotgan
bedovning ustidan yiqilib ketishdan qoʻrqib, egarning
qoshini mahkam changallagancha hammadan ortda
borayapti. Namozning ikki yonida esa Sherniyoz bilan
Esergep, Usta Kamol bilan “Eshboʻri baqamti
ketishayapti. Namozdan boshqa hech birida qurol yoʻq,
yoʻgʻon-irg“ay tayoqni ip boylab yelkalariga miltiq
oʻrniga osib olishgan.

— Tezroq haydasang-chi, paxsakash! — deb qistaydi
Sherniyoz.

— Ot yaxshi yurolmayapti, — bahona axtaradi
qoʻrquvdan dagʻ-dagʻ qaltirab borayotgan Jumanpolvon.

Tun yarimdan oqqanda otliqlar Shahob qishlogʻining
tor, qingʻir-qiyshiq koʻchalaridan oʻtib, Dahbedga kirib
bordilar. Hamdamboyning shuhona hovlisi qozilik,
hokimlik mahkamalari joylashgan, attorlik, bazzozlik




doʻkonlari qator tizilib ketgan, azim chinorlar soya tashlab
turadigan markaziy koʻchada edi. Otliqlar darvoza yonida
otdan tushib, ichkariga quloq soldilar. Qoʻrg'onchaguzar
tomonidan dovul qoqib yurgan tun qorovulining:

— Kim, bemahalda yurgan? — degan ovozi eshitildi.

—- Oʻzingsan, ahmoq, — deb qoʻydi Sherniyoz.

Namoz xanjarini yalangʻochlab, darvoza tirqishiga
suqdi-yu zulfini tushirdi. Jumanboy ikkovlari sekin ichkari
oʻtdilar. Darvozaxonadan chiqilgach, katta hovli boshlandi.
Ikki tanobcha keladigan yerning chor atrofi oynavand
imoratlar, uylardan birida xiragina chiroq yonib turibdi.

— Boy oʻsha yerda uxlaydi, — shivirladi Jumanboy,
— xazina ham oʻsha yerda.

Xayriyat, boy yotish oldidan eshikni ichidan
zanjirlamagan ekan. Dahlizga osongina kirib oldilar.
Boybuva katta xotini Begioyim bilan bir oʻrinda birbiriga teskari qarab, pish-pish uxlashar edi.

— Pardani tushir! — shivirladi Namoz.

Jumanboy pardani tushirayotganda, garchi hech
qanday ovoz chiqmagan boʻlsa ham, Begioyim uygʻonib
ketdi:

— Voy, kimsan?

— Assalomu alaykum, — dovdirab qoldi Jumanboy,
— oyogʻingizni uqalab qoʻyaymi?

— Nima? — sapchib oʻrnidan tura boshladi Begioyim.

— Tahoratingizga suv keltiraymi? — Jumanboy
Begioyimni mazax qilarmidi yoki bolaligida, shu
dargohda yurgan paytida yodlab olgan soʻzlarini
takrorlarmidi — bilib boʻlmasdi.

— Og'ʻziga latta tiq! — buyurdi Namoz.

Xuddi shu asnoda Boybuva asta-sekin uygʻonib, aqlli,
ziyrak bir kishi emasmi, gap nimadaligini payqab, yostiq
ostidagi to'pponchaga qoʻl uzatayotgan edi.

— Qo'lingni tort! — koʻksiga miltiqning ogʻzini
qadab dedi Namoz. — Qim'rlasang, otaman! Men
Namozman.




— Namoz?! — beixtiyor boshi yostiqdan bir qarich
ko'tarilib ketdi boyning.

— Sen bilan hisob-kitob qilgani keldim.

— Oʻgʻlim...

— dim, boʻlmasa ogʻzingdan otaman!

Jumanboy Begioyimning ogʻziga latta tiqib, koʻrpaga
oʻrab, ustiga katta gilam tashladi.

— Mana endi, xolajon, xudo xohlasa belingiz ham
tuzalib qoladi, — dedi u kulimsirab, — bir terlab
oling.

Hamdamboy: «Yordam bering!» — deb baqirmoqchi
edi, yoʻq, jon shirin ekan, baqirolmadi. Lekin nimadir
qilishi kerak... «E, xudo, e, xudoyim, yordam ber...»

— Qarzdorlar daftari qani? — soʻradi Namoz.

«Xayriyat, gap buyoqda ekan, xudoga shukur,
oʻldirmoqchi emas ekan...» koʻnglidan oʻtdi boyning:

— O`tirib olsam maylimi?

— Mayli!

Bay, bay, bay, Hamdamboy nimqorongʻida haddan
tashqari badbashara boʻlib koʻrinarkan. Bashang libos
kiyib odam qiyofasida yurgan ekan u. Oʻgʻirning sopidek
ingichka bosh, choʻziq yuz, kattakon burun, chaqchaygan
olakoʻzlar — bamisoli hujumga chogʻlangan boʻgʻma
ilonning oʻzginasi deysiz.

— Qarzdorlar daftari qayerda? — takror soʻradi
Namoz.

— Sandiqda.

— Kambag'allar barmogʻi bosilgan tilxatlar-chi?

— Sandiqda, oʻgʻlim, sandiqda.

— Kalitni ber.

— Mana hozir...

Jumanboy nazdida boy xazinani poylab yotgan katta
ajdarhoni-yu, Namozboy shu zaharli ilon bilan
olishmoqqa bel bogʻlagan bahodirni eslatib turardi.
Ajdarho hali yengilgan emas, hozir u qarshi hujumga
oʻtib, ogʻzidan olov purkab, hammayoqni kunpayakun




qilishi mumkin. «E, xudo, oʻzing panohingda asra»,
shivirladi Juman polvon.

Пуор juda tez yurishib ketdi. Koʻz yumib ochguncha,
ajdarhoning ogʻziga kir latta tiqib, oq shoxi sallasiga qoʻloyogʻini bogʻlab, sovqotmay yotsin deb uning ham ustiga
qat-qat koʻrpa bosdilar.

Tilxatlar-u qarzdorlar daftari temir sandiqda ekan,
Boybuva toʻgʻri aytibdi. Tillo-yu kumushlar yertoʻlaga
berkitilgan, deb hali Jumanpolvon yolgʻon aytmagan
ekan. Pastga olib tushadigan yoʻl taxmondagi temir
sandiq ostida deb taxmin qilib yurardi u, taxmini ham
toʻgʻri chiqdi.

Ogʻir sandiqni taxmondan arang pastga olishdi.

— O`zing tushib chiqa olasanmi? — qop-qorong'i
tuynukchadan yertoʻlaga koʻz tashlab dedi Namoz.

— Shamni yaqinroq tuting, — iltimos qildi Jumanpolvon, — yoʻq, yaxshisi qoʻlimga bera qoling.

Xiyol oʻtmay Jumanpolvon kichik bir sandiqchani
qoʻltiqlab chiqdi. Bir miltiq, sakkiz otar toʻpponcha, bir
xalta oʻqni ham oʻljaga olib, shoshilib tashqariga
chiqdilar.

Hovlida hamon jimlik, tiq etgan ovoz yoʻq. Faqat
ogʻilxonadagi otlar tashqaridagi otlarning hidini olib,
ahyon-ahyonda qisqa-qisqa kishnab qoʻyishyapti.
Qoʻshni hovlida qanotlarini patillatib xoʻroz
qichqirdi.

— Xayriyat, — dedi Namoz otiga sapchib minarkan,
— ishni begʻalva bitirganga oʻxshaymiz.

Qozixona tomondan haligi shaqillatib dovul qoqib
yurgan qorovulning:

— Kim u bemahalda yurgan? — degan uyqu aralash
ovozi eshitiladi yana.

— O`zingsan, ahmoq! — deb qoʻydi Sherniyoz otiga
qamchi bosarkan.

Qamishzor oralab oʻtgan soʻqmoqdan yelib borayotgan
Namoz Qipchog'ʻariq boʻyiga yetgach, otning boshini




tortdi. Jumanboy juda orqada qolib ketgan ekan, yetib
kelishini kutib turishdi.

— Otdan tushinglar, — buyurdi nihoyat Namoz. —
Eshboʻri, sen hisobga ustaroqsan, sandiqdagi tangalarni
sana, tillosini tilloga, kumushini kumushga ajrat. Usta
Jalol Oʻklonga boradi, Sherniyoz — Qoʻshqoʻrgʻonga,
Juman dJarqishloqqa, Esergep Margʻilontepaga boradi.
Tushundinglarmi? Boyda kimning qancha haqi borligi
yodlaringda bormi?

— Boʻlmasam-chi.

— Toʻgʻri borib eshigini qoqing-da, ma, haqingni ol,
deb, tangani tashlab ketavering. Bu ishlar tong otguncha
bitishi kerak. Ertaga quvgʻin boshlanadi, qoʻlga tushib
qolishimizdan xudo asrasin. Eshboʻri, tangalarni teng
oltiga boʻl, bittanga ortiq ham, bittanga ham kam
boʻlmasin.

— Tangalar ortib qolsa nima qilaylik? — soʻradi Usta
Jamol.

— Ortganini guzarlarga sochib keting... ishlarni
bitirib Oqdaryoning kichik kechuviga darhol yetib
borasizlar, oʻsha yerda uchrashamiz. Kelishdikmi?

— Kelishdik.

— Esergep, o't yoq. Mana bu tilxat-u qarzdorlar
daftarini kuydirib, kulini shamolga uchir. Sandiqchani
ham yoqib tashla...

Ertasiga Dahbedda juda katta shov-shuv-u mishmishlarga sabab boʻlgan yana bir voqea ham boʻlib oʻtdiki, olomon bu ish xudoyi taolo tomonidan sodir boʻldimi
yoki bandayi ojizi bajardimi — anchagacha bilolmay
turdi. Namoz choshgoh mahalida Dahbedning katta
bozorida savdo eng avjiga chiqqan bir pallada, ikki-uch
yigit qurshovida kunchiqar taraf darvozadan ot qoʻyib
kirib keldi-yu, hovuchlab kishilarning boshidan kumushu tillo tangalarni socha boshladi.




XII bob

Qamchisidan qon tomgan hokim

Uch-toʻrt kundan buyon Dahbed osmonini qop-qora
bulutlar qoplab olgan — yogʻib-yogʻmaydi, ketib,
ketmaydi. Atrof bamisoli to“nkarilgan qozondek, dillarga
gʻashlik, koʻngillarga xafaqonlik tashlab turibdi.

Sodir boʻlmish voqealar tufayli dilgir qolib, qovogʻini
Dahbed osmonidek uyib olgan Mirza Hamid foniy dunyo
tashvishlaridan xoli boʻlib andak huzur-halovatga
berilish umidida tush paytida uyga qaytdi.

Bir tomoni oʻzining tirishqoqligi, yana bir tomoni
Hamdamboyning soyai davlatida dastyorlikdan boʻlis
hokimligigacha unib-oʻsgan, yana shu boyning izmidan
chiqmay boy-u badavlat boʻlib olgan Mirza Hamid
Hamdamboydan bir xislati bilan ajralib turardi. Xotin
olib, xotin qoʻygan mulkdorlarni boy yomon koʻradi.
Boylikni huda-behuda sovurgan, maishatga mukkasidan
ketgan boyvachchalarni xush koʻrmaydi. Mirza Hamid
boʻlsa, uning aksi. Xudo urgan xotinboz, tengqurlari
unga «Ma'rakaga borganda ham ayollar davrasida osh
yemasa koʻngli joyiga tushmaydi», deb hazillashib
yurishadi. Endigina oʻttiz yoshga kirgan boʻlishiga
qaramay uch bora uylandi. Daryo boʻyidagi baliqchi
cholning uyida ba'zan tongotar bazmlar qurishadi.
Mazlumlar uning haqida: «Hokim ko'changdan oʻtsa,
qizingni xudo urdi», degan gaplarni aytadi. Mirza Hamid
baland boʻyli, bugʻ“doyrang yuzlari sergoʻsht, qoshkoʻzlari qop-qora, kichkina qora mo`ylovchasi oʻziga xoʻp
yarashib tushadigan koʻrkam yigit. Ayniqsa, hokimlik
libosini kiyib, qoʻsh ot qoʻshilgan kolyaskaga oʻtirganda
savlati yana ham ortib, naq shahzodalarga oʻxshab
ketadi. Koʻcha-koʻydan oʻtib qolganda ayollar chachvon
ostidan mo'ʻralashib, negadir: «Xudoyo chaqchaygan
ko`zlaringni hakka choʻqisin», deb qoʻyishadi.




Gʻalati fe'li bor uning: amali va boyligi o`zidan andak
yuqori boʻlgan zotni koʻrib qolsa yalab-yulqab, naq
kuchuk boladek oyoqlari ostida yotib oladi. Oʻzidan
pastroqni koʻrganda-chi, uni oyoqlari ostiga olib tamom
boʻlguncha ezgʻilaydi, tenglarni esa mensimay gʻururiftixor bilan muomala qiladi ularga. «Hokimning
qamchisidan qon tommogʻi darkor, — deb maslahat
beradi boshqa boʻlis hokimlariga, — avom bamisoli
aravaga qoʻshilgan ot, qamchilasang yaxshi tortadi...»

Mirza Hamid Hamdamboyning maslahat-u
ko`rsatmasi bilan soligʻ-u har xil to“lovlarni ikki barovar
ko'paytirib yuborgan. Ilgari koʻcha soligʻi, oʻtin puli,
qal'a toʻlovi, to“rasiylov, navkarboqar degan soliqlar
boʻlmasdi, hammasini shu ikkovlari oʻylab chiqarishdi.

Hokimni darvozaxona oldida kichik xotini o`n besh
yoshli kelinchak Oftobbibi kutib oldi. Egnida ixcham
tikilgan banoras toʻn, belini siqib, koʻksini toʻldirib
turgan beqasam nimcha, koʻksi toʻla oq shoda marjon,
peshonasida tillaqosh, shu turishida u qizaloqlar
yasatgan qoʻgʻirchoqqa juda ham oʻxshab ketardi.
Kelinchak tilla uzuklar toʻla qoʻlchalarini koʻksiga
qoʻyib, boshi yerga yetguncha ta'zim qildi:

— Xush koʻrdik, yaxshi keldingizmi, to'ram?

— Tushlik tayyormi? — kelinchakning yonidan
beparvo oʻta turib soʻradi hokim.

— Sizga atab osh damladim, begim, — boshini
koʻtardi kelinchak, — oʻzim damladim.

— Bundan buyon oʻchoq boshiga borma, — hokimona
bir ohangda dedi Mirza Hamid, — choʻrilarni ishlatishni
oʻrgan, uqdingmi?

— Xoʻp boʻladi, begim.

— Ayt, menga musallas berishsin.

— Hozir, aytaman, begim.

Mirza Hamid ruscha usulda oyna ravonli qilib shu
kelin tushishi munosabati bilan yaqinginada solingan
uyga kirib, hokimlik libosini yechdi. Bozillab turgan




sandaliga oʻtirib, koʻksini olovga berdi. Oftobbibi
sirlangan sopol koʻzachada musallas koʻtarib kirdi:

— Oʻzim olib kela qoldim, begim.

— Yaxshi qilibsan, oʻtir yonimga. Bugun
boshqacharoqsan, goʻzalsan! — nozlanib turgan
kelinchakni qoʻlidan tortib bagʻriga oldi Mirza Hamid,
— ish koʻp... charchadi-m...

— Voy, sizdek pahlavon yigit ham charchaydimi? —
chiroyli terilgan ingichka qora qoshlarini kerib, xumor
koʻzlarini suzib, ishvali bir ohangda dedi kelinchak.

— Polvonga ham jon kerak, shirinim!

Xuddi shu paytda koʻcha darvoza yoniga uch otliq
mirshab kelib toʻxtadi. Biri tashqarida qolib, otlarni
ushlab turdi. Ikkisi jadal yurib, dastyor boladan hokim
qaysi uyda oʻtirganligini soʻrab bildi-yu, toʻppa-toʻgʻri
uning huzuriga qarab yoʻl oldi. Mirza Hamid shitob bilan
kirib kelayotgan mehmonlarni deraza orqali koʻrib
turgandi. Issiq bag'rida moydek erib, erkalanib oʻtirgan
Oftobbibiga:

— Sen chiq, poshsholikdan chopar kelyapti! — dedi
qalbi toʻla gʻurur va iftixor bilan. Soʻng irgʻib oʻrnidan
turdi-da, zarbof toʻnini kiyib, dur-u gavharlar qadalgan
oq shoxi sallasini boshiga qoʻndirdi. Hokimlarga xos
viqor-u salobat bilan bitta-bitta bosib aziz
mehmonlarning istiqboliga yurdi. Mirshablardan biri
eshik oldida qolib, ikkinchisi ichkari kirarkan:

— Qoʻlingni koʻtar, itvachcha! — deb qoʻydi.

— Namozbek?! — tizzalari dagʻ-dagʻ qaltirab ketdi
hokimning, — assalomu alaykum, xush koʻrdik!

— Orqangga oʻgiril! — buyurdi Namoz, — boshingni
devorga qoʻyib tur, itvachcha! Qani, mana endi bir kuch
sinashib koʻraylik-chi! Qoʻli bogʻlangan bandilarning
yuziga qanday qamchi tortishni koʻrsatib qo`yaman endi
senga...

Hozirgina kelinchakning oldida oʻzini alpomishdek
pahlavon sezib turgan Mirza Hamid tili kalimaga




kelmay, chuldirab qoldi. Namoz yonidan toʻpponchasini
tortib olgandan keyin esa oyoq-qoʻli dir-dir qaltirab,
oʻzini yo“qotgudek bir koʻyga tushdi. Umrida birinchi
marotaba boʻlsa kerak, xudo esiga tushib, soʻzlarini
poyma-poy aytib, kalima oʻgira boshladi.

— Qani, menga qara-chi, — gʻazabli bir ovoz bilan
dedi Namoz.

— Namozbek, aziz mehmonim boʻling.

— Ayt-chi, — oʻsha kuni qaysi gunohim uchun meni
qamchilading? Yuzimdagi yaralarni ko'ryapsanmi? Nega
meni ot oʻgʻrisi qilding! Boyning oʻzi oʻgʻri-ku, oʻzing borib
turgan oʻgʻrisan-ku, qassobning qizini oʻgʻirlab, daryo
boʻyida bulg'agan senmasmiding! Gapir! Nega meni
urding! Zoʻr boʻlsang kel endi, halol turib yigitchasiga
mushtlashamiz. Ur, ur deyapman! Qoʻrqayapsanmi?
Hokimlik libosini kiyib kolyaskaga oʻtirganingda, oʻzingni
Rustam hisoblaysan-ku! Nega endi, suvga tushgan
kuchuk boladek dir-dir qaltirayapsan. Ur deyapman!..

Namoz rangi-quti oʻchib turgan hokimning koʻksidan
qattiq itarib yubordi — Mirza Hamid gandiraklab borib
boshi bilan devorga urildi. Namoz uni qarshi hamlaga
oʻtar deb oʻylagan edi, yoʻq, hokim orqasi bilan devorga
suyangancha jim turaverdi: «G'ururi yoʻq, pastkash!»
fikridan oʻtdi Namozning.

— Yo'ʻqsullardan olgan tilxatlaring qani? — xuddi
hokimning oʻlimi haqidagi hukmni oʻqigandek bir
ohangda dedi Namoz.

— Hozir, oʻzim olib beraman, maylimi?

— Tez boʻl!

— Qarzdorlar daftarini hammi?

— Hammasini ol!

— Obbo, Namozboy... Lekin xudo haqqi, men siz bilan
doʻstlashib olaman, deb yurib edim, mana, sizga atab bir
xalta tanga yigʻib qoʻyibman, oling, beva-bechoralarga
ulashin. Xudo haqqi, kelmasangiz oʻzim ulashgan
boʻlardim.




Namoz oq surp xaltachadagi tangalar bilan bir dasta
tilxat-u qarzdorlar daftarini eshik orqasida poyloqda
turgan joʻrasiga tashladi.

— Hokim, yuzimdagi yarani unutmaysan-a?

— Endi... Namozbek, uzr!

— Oʻsha qamchini ehtiyot qilib qoʻy, uqdingmi!
Hali oramiz ochiq boʻlganicha yoʻq. Men birovning
kaltagini yeb, indamay ketadiganlardan emasman.
Kimning oldida urgan boʻlsang, oʻshalarning oldida
halol mushtlashamiz. Yengsang, boshimni ol,
roziman.

— Hammasi Boybuvadan chiqqan edi... — oʻzini oqlay
boshladi Mirza Hamid, — oʻshaning gapiga kirib...

Boybuva qarshisida kuchukboladek jilplanglab, qoʻloyoqlarini barobar yalab yurgan hokim endi uning
orqasidan yomonlashga tushdi. Ana shu narsa Namozni
battar tutaqtirib yubordi. «Pastkash!» — yashin tezligida
fikridan oʻtdi uning.

Boʻlis hokimi nimadir demoqchi boʻlib, ogʻzini ochgan
edi, ogʻzi ochilgancha qoldi. Qulogʻi ostiga kelib tushgan
mushtmidi, gurzimidi, har qalay ogʻir bir zarb uni yerga
qulatdi. Keyin nima boʻlganini bilolmay qoldi. Oftobbibi
chinni laganda bugʻi koʻtarilib turgan sergoʻsht palov
koʻtarib kirganda: «pahlavon»i yerda choʻzilib yotar,
ogʻzidan sizib qon kelmoqda edi.

— Voy, xudoyim! — uvvos tortib yubordi kelinchak.

Kelinchak uvvos tortgan xuddi shu bir paytda, Namoz
qozixona mahkamasiga kirib borayotgan edi. Ikki qoʻliga
barobar toʻpponcha olib navbat kutayotganlarga oʻqtaldi:

— Yot, hammang!

Kishilar boshlarini yerga qoʻyib jim boʻlishdi. Namoz
shoshilib ichkariga, bundan bir necha kun muqaddam
arz-dod bilan kelib, dodini aytolmay, qoniga tashna
boʻlgan katta xonaga oʻtdi. Qozi kalon oʻzining xos
oʻrnida kimxob koʻrpacha ustida, Mirza Qobil sal
quyiroqda, ikkovi ham tashqarida nima boʻlyapti ekan,




deb eshik tomon boʻ`yinlarini xiyol choʻzib turishardi.
Namozga koʻzlari tushishi bilan shu alpozda,
boʻyinlarini tashqariga choʻzgancha tarrakdek qotib
qolishdi.

— Xoʻsh, Mirza, arzgoʻylarni talashni davom
ettiryapsanmi? — peshonasiga to'pponchaning ogʻzini
qadab soʻradi Namoz.

— Xudo shohid, men...

— Bugun qancha olding?

— Bor-yoʻgʻi shu, mana... — Mirza Qobil
choʻntaklarini kavlab hamyonini chiqara boshladi.

Namoz bizning jonimizni olgani emas, balki pul uchun
kirgan ekan, deb oʻylab, rangiga oz-moz qon yugurgan
qozi kalon ham toʻshak ostini paypaslab, hamyonini
negadir ichkariroqqa sura boshladi:

— Boʻtam, bugun menga hech narsa tushmadi.

— Toʻram, men sizning oldingizga iltimos bilan
keldim, — dedi Namoz toʻpponchalaridan birini gʻilofiga
solayotib.

— Xoʻsh, boʻtam, — ikki qoʻlini barobar koʻksiga
qoʻydilar qozi kalon.

— Anavi kuni menga bir oyat aytib edingiz.

— Xoʻsh, xoʻsh?

— «Ilgimdin kelguncha»... deb boshlanar edi.

— Ha-ha, boʻtam, lekin bu oyat emas. Hazrat
Navoiyning hikmatlaridur. «Ilgimdin kelguncha zolim
tig'in ushotib, mazlum jarohatigʻa intiqom malhamin
qoʻydum», soʻraganingiz shumidi?

— Ne uchun darkor boʻlib qoldi sizga bu, bo'tam?

— Yigitlarimga yod oldirurman.

— Barakallo, barakallo, boʻtam... Siz bamisoli
Goʻroʻgʻlibeksiz! Lekin shuning uchun toʻpponcha
oʻxtalib, yuragimni oʻynatishingiz shartmidi, boʻtam?

— Sizlardan toʻpponchasiz bir narsa undirib
boʻlmaydi, to'ram.

— Darvoqe...




Namoz chiqib ketgach, qozi kalon bilan Mirza Qobil
oʻrtaga tashlangan tangalarga qasoskor yigitlar
tegmaganini koʻrib hayrat ichida bir-birlariga qarab
yelka qisib olishdi.

XIII bob

Tashvishli tunlar

Namoz Pirimqul oʻgʻli o`zining besh qasoskor yigiti
bilan Dahbed boʻlisi qishloqlarini tark etib, Eshimoqsoq,
Chelak, Narpay bo'ʻlislari taraflarida ish koʻra boshladi.
Oʻn besh kun davomida man-man degan olti boyning
temir sandiqlarida chirib yotgan boyliklarini tortib olib,
guzarlarga, bozor-joylarga chiqarib sochib tashlashdi.
Shu kunlar davomida osmondan bamisoli tanga yogʻilib
turganday boʻldi. Choyxonalarda, gap-gashtak
yeyiladigan mehmonxonalarda, masjidlarda — qayerdaki kishilar to`planishi mumkin boʻlsa, oʻsha yerlarda
mish-mish-u, afsonalar shov-shuvi hech toʻxtamadi.

Zarafshon vodiysining qayeriga bormang, gap qaynar
edi.

Bir guzarga borsangiz:

— Qandini ursin, Namozboy!

— Boylarning dodini beryapti-ku, azamat!

— Xayriyat, sen bilan menga oʻxshaganlarning
yonini oladiganlar ham bor ekan bu dunyoda, — degan
gaplarni aytishsa, boshqa bir guzarda:

— Namozboyga oʻq otmas emish, e, tavba, qilich ham
chopmas emish!

— Go'roʻgʻlibek Namozboy qiyofasida paydo boʻlgan
emish!

— Namozboy duoi afsun oʻqisa koʻzdin gʻoyib boʻlib
qolar emish! — deb har xil taxminlarni aytishadi.

Hamdamboyning xonadoni goʻyo motamda edi.
Begioyim qattiq qoʻrqqan ekan, koʻrpa-toʻshak qilib yotib




oldi. Boyning oʻzi tayoq zarbidan boʻyni shishib, bir
haftagacha koʻchaga chiqolmadi. Tugʻilganidan buyon
hamisha oʻzgalarning e'zoz-u ikromida yurgan izzattalab
bu xonadonning katta-yu kichigi yalangoyoqlarning
beboshligiga hech toqat qilisholmasdi. «Tavba, — derdi
boy betoqat boʻlib, — it yalog'imni yalashga zor boʻlib
yurgan gadoylardan kaltak yeb oʻtirsam-a! Shoshmay
turlaring, hali. Pashshani ezgandek ezgʻilab tashlayman
hammangni...»

Boʻlis hokimi huzurida shoshilinch kengash
oʻtkazildi. Namozning yigitlariga qarshi uchta qurolli
toʻda tuzish haqida kelishib oldilar. Mirza Hamid
oʻzining oʻn toʻrt navkariga bosh boʻlib Dahbed
atroflarida poyloqchilik qiladi. Hamdamboyning
oʻgʻillari va urugʻ“laridan tashkil topgan toʻdaga boyning
katta oʻgʻli Zamonbek yetakchilik qilib, qishloq oralab.
qasoskorlarning izini axtaradi. Uchinchi toʻda forma
kiygan qizil shapkali mirshablardan tuzildi.

— Uch kun muhlat, — dedi mirshabxona boshligʻi
Mixail Gribnyuk toʻra, — uch kun ichida qopqonga
tushirib beraman u laychani!

Toʻdalar oʻn besh kundan buyon hammayoqni kovkov qilib yurishibdi.

Hokimga alam qilayotgan joyi shundaki, Namoz uni
oʻz uyida kaltaklab ketdi, kaltaklaganda ham ogʻrigʻi bir
umrga bosilmaydigan qilib kaltakladi. Mirza Hamid uch
kungacha «tobim kelishmay turibdi», deb tashqariga
chiqmay, issiq sandaliga bagʻrini berib yotdi.

Kalondimog`“ odamlarda izzat-nafs baland boʻladi.
Oʻzgalarga ozor berish bunday kishilarning ruhiyatiga
oziq beradi, orom bagʻishlaydi. «Ustunligimning alomat:
ana shu zolimligimda namoyon boʻlayapti deb, ezishni.
hoʻrlashni, oyoq osti qilishni oʻzlarining kasb-u
mashg'ʻulotiga aylantirib yuborishadi. Bundaylarning
mushugini pisht deyishga kimning haddi sig“adi? Mirza
Hamid ana shunday gʻururi baland hokimlardan edi. Oʻz




uyida kaltaklanishi uni adoyi tamom qilib qoʻydi. Bugun
uni oyoqqa turgʻizib yuborgan narsa ham uning
haqoratlangan gʻururi, toptalgan hamiyati boʻldi.

«Oʻch olaman, — der edi u mahkamaga qarab yoʻl
olarkan, — teringga somon tiqmasam sen Namozni,
otimni boshqa qoʻyaman...» Mahkamaga chiqib Gribnyuk
toʻra bilan Zamonbekka alohida-alohida chopar yubordi,
yigitlarini olib darhol huzurimga yetib kelishsin, deb
buyurdi.

Oradan bir choy damlam fursat oʻtmasdan otasiga
oʻxshab qotma, daroz va yana oʻsha otasiga oʻxshab yuzi
katta burun-u, ikkita chaqchayib turgan koʻzdan iborat
Zamonbek, yurganda yerlarni larzaga keltirib
yuboradigan Gribnyuk toʻralar yetib kelishib, hokimning
qarshisiga, sal quyiroqqa oʻtirishdi.

— Xoʻsh, Zamonbek, — soʻradi dargʻazab hokim, —
biron yangilik bormi?

Zamonbek shoshmasdan oʻrnidan turdi.

— Yangilik shuki, hokim janoblari, biz u
qaroqchilarni Dahbed boʻlisi qishloqlaridan butunlay
quvib chiqardik.

— Quvib chiqardilaringmi yoki oʻzlari ketib
qolishibdimi?

— Quvib chiqardik. Bundan toʻrt kun oldin biz ularni
Xartang qishlogʻida qurshovga oldik...

— Yolgʻon, — oʻsha kuni Namozdan yegan kaltagi
esiga tushib, chakkasi lovillab ketgan hokim bir
qoʻzgʻalib qoʻydi, — ishonmayman, bu gapingizga.

— Ehtimol, — xiyla shashtidan tushib dedi
Zamonbek, — har qalay biz oʻsha kuni ancha otliqlarni

quvdik...
— Xoʻsh, Mixail toʻra janoblari, siz nima deysiz? —
mirshabxona noziriga yuzlandi hokim, — uch kunda

tutib keltirmoqchi edingiz?
Hokimning piching -aralash soʻzlashi Mixail to'raga
yoqmadi, u hokimga tobe emas, politsiya departamentiga




boʻysunadi. «Sen katta boʻlsang, men sendan ham
kattaroqman, — koʻnglidan oʻtdi Mixail toʻraning, —
undan keyin senlar oʻz qilmishingga yarasha kaltak
yeyapsanlar, menga desa bundan battar
boʻlmaysanlarmi...»

— Lekin, — mushtiga bir yoʻtalib oldi Mixail toʻra,
— oʻzlari ham shunga oʻxshashroq bir va'da beruvdilar
shekilli!

— Bu battol biz oʻylagandan koʻra ham quvroqqa
oʻxshaydi, — kulgisi yoʻq boʻlsa ham bazoʻr jilmaydi
hokim, — aytolmaysizmi, Namoz hozir qayerda boʻlishi
mumkin?

— Taxminimcha, u hozir Eshimoqsoq cho`llarida
berkinib yotibdi.

— Nega shunday deb oʻylaysiz?

— Chunki, kuni kecha ular Devarak bo'ʻlisining
hokimini bosib oʻlasi qilib urishibdi. Bu voqea tong
otarga yaqin yuz bergan. Qaroqchilar kunduzi yoʻl
bosmasliklarini hisobga olsak, demak ular shu Devarak
atrofidagi qamishzorlarga berkinishgan.

— Taxminingizda jon bor, — bosh silkitib tasdiqladi
hokim, — xoʻsh, yana nimalar aytasiz bizga?

— Namoz toʻdasiga aloqador kishilardan oltitasini
hibsga oldim. Yana politsiya deportamentining
ko'rsatmasiga binoan ba'zi bir choralarni ham koʻrib
qoʻydim. Buni oʻzingizga alohida aytarman.

Margʻilontepalik Kenja Qora ikki-uch yildan buyon
Mixail toʻra janoblariga yashirin axborotlar keltirib
turadi. Niyati, mirshabxonaga ishga oʻtish. Mixail toʻra
unga, bir-ikki sinovdan soʻng seni, albatta, uchastkovoy
qilib vazifaga olaman, deb va'da ham berib qoʻygan.
Kecha Mixail toʻra janoblari uni ham keltirib avaxtaga
tashladi. Boylarni soʻk, hokimlarni yomonla, shu yo`l
bilan mahbuslarga sirdosh boʻlib ol, deb tayinladi unga.
«O`zingizga alohida aytarman» deganda Mixail toʻra ana
shuni nazarda tutgan edi.




— Mahbuslardan bir-ikkisini soʻroq qilasizmi? —
xuddi sandiqdagi bisotini koʻz-koʻz qilmoqchi boʻlgan
kelinchakdek yanoqlari yonib, koʻzlari nurlanib soʻradi
Mixail toʻra.

— Agar lozim koʻrsangiz, — negadir kaftlarini birbiriga ishqab qoʻydi hokim.

— Qobil deganlari Sibirdan qochgan, — bisotini yoza
boshladi mirshabxona noziri.

— Sibirdan?! — patak qoshlari kerilib ketdi
hokimning.

— Ha, Tarxon oʻlkasidan qochgan.

— Opkeling oʻshani buyoqqa!”

Xuddi shu paytda mahkamaga boshyalang,
yoqavayron bir yigit yugurib kirib, oʻzini hokimning
oyogʻiga tashladi: .

— Bir qoshiq qonimdan keching, hokim janoblari!

— Nima gap?! — Mirza Hamid jirkangannamo
oyoqlarini tortib oldi.

— Qaynotangiz Sharif bazzozning uyini bosdilar! —
yigʻlab yubordi xabarchi.

— Kim bosadi?! — sakrab oʻrnidan turib ketdi Mirza
Hamid.

— Qaroqchilar!

— Namozmi?

— Xuddi shunday janoblari! — shum xabarni
keltirgan yigit oʻrnidan turib, koʻksini yirtgudek
yig'lashga tushdi, — yigirma chogʻli otliq qoʻrgʻonni
qurshab, Bazzoz bobomni daraxtga bogʻlab, ustilaridan
sovuq suv quymoqdalar.

— Otlaning! — baqirib yubordi hokim, —
Zamonbek, siz Shahob guzari tomondan borasiz, Mixail
toʻra janoblari, siz Oynaqoʻrgʻon guzaridan aylanib
oʻtasiz. Men yigitlarim bilan Mazang guzari tarafidan
boraman, toki hamma yoʻlni toʻsib boraylik, bironta ham
itvachcha qochib qutulmasin, kolyaskani keltiring! —
baqirgancha hovliga yugurdi Mirza Hamid, — Jiyanbek,




sen avaxtaxonada qorovulda turgan yigitlaringni olib,
Samarqand yo£lini toʻs! Ot! Chop, bittasini ham tirik
oʻtkazma!..

Koʻz yumib ochguncha bu atroflar boʻm-boʻsh boʻlib
qoldi. Qoʻliga miltiq ushlashi, otga minishi mumkin
boʻlgan erkak zoti borki, qamalda qolgan Sharif bazzozni
qutqarish uchun urho-ur, surho-sur qilishib.
koʻchalardan seldek oqishib oʻsha yoqqa ketishdi.

Xuddi shu paytda Dehqon guzar tarafdan olti otliq
qiygʻir qushdek uchib chiqib kela boshladi. Hokimlik
mahkamasi ostidagi avaxtaxona oldida otlardan tap-tap
tushib biri cho“qmor bilan, boshqasi ogʻir bolta bilan
yongʻoq daraxtidan pishiq ishlangan zil-zambil
eshiklarni pora-pora qilib sindira boshladilar.

— Namoz! — qorongʻi xonada yotgan Qobil
quvonchdan qichqirib yubordi, — doʻstim, xaloskorim!

— Tez chiqinglar! — buyurdi Namoz, — otlarga
mingashinglar.

Kechadan buyon qo'ʻl-oyogʻi yechilmay zaxda dumalab.
yotgan Kenja Qorani Namozning oʻzi qoʻzichoqni
qoʻltiqlaganday qoʻltiqlab chiqdi-yu, oldiga oʻtqazib, otiga
qamchi bosdi.

— Sabr qil, Kenjavoy, sabr qil ukam, eson-omon
dashtga borib olaylik, qoʻllaringdagi kishanni tishlarim
bilan uzib tashlayman.

Olti otliq xalos etilgan mahbuslarni orqalariga
mingashtirib Qangli, Boʻgʻajil taraflarga qarab ot surib
ketdilar.

Shiddat bilan kim oʻzarga ot qoʻyib borayotgan Mirza
Hamidning navkarlari Sharif bazzoz qoʻrgʻonini toʻrt
tomondan qurshovga olishdi. Mirza Hamid qochishga toʻg'ri
kelib qolsa, shoshilib qolmay deb kolyaskadan tushmadi.
To'ʻpponchasidan osmonga qarab ikki bora oʻq boʻshatdi.

— YToaslim boʻllaring! — deb qichqirdi, soʻng yarim
ochiq turgan darvozaxonaga qarab, — boʻlmasa
hammangni qirib tashlayman!




Sharif bazzoz kechki namozga tahorat olayotgan edi.
Nogahoniy shovqin-suron-u oʻqlar ovozidan qoʻrqib
ketganidan yalangʻoch orqasi bilan yerga oʻtirib qoldi.
Choʻzilib yotishning payti emasligiga aqli yetib, pitillab
oʻrnidan turdi-da, bogʻichini boylagani toqati chidamay,
chap qoʻli bilan ishtonini koʻtarib, uyga qarab yugurdi.
Devorga osigʻliq turgan qoʻshotarni olib varanglatib
ketma-ket oʻq boʻshata boshladi.

Besh-oʻn daqiqalar chamasi davom etgan pala-partish
otishmadan soʻng, nihoyat, panalab, pusib qaynotasi
qamalgan uy yoniga kelib olgan hokim taklif qildi:

— Namoz, otishmani toʻxtat, taslim boʻl!

Kuyovining ovozini tanib Sharif bazzozning rangiga
sal qon yugurgan boʻldi. Haligacha oyogʻida kalavalanib
turgan oq surp ishtonining bog'ʻichini boylarkan:

— Mirza Hamid, bu menman! — dedi negadir
yigʻlamsirab.

— Namoz qochdimi? — oʻrnidan gʻoz turib soʻradi
Mirza Hamid.

— Hech qanday Namozni koʻrganim yoʻq, —
tushuntira boshladi qaynota, — sizlarni Namoz gumon
qilib, miltiqni men otayotgan edim.

— Nima-nima?! — achchigʻi chiqib dedi Mirza Hamid,
— tagʻin u bosqinchini yashirib qoʻygan bo'lmang?

— Namozni berkitgan boʻlsam, kalomulloyi sharif
ursin, kuyov!

— Hozirgina bizga Namoz bosdi, deyishdi-ku?

— Xudoga shukur, sizdan boshqa hech kim mening
xonadonimni oyoqosti qilgani yoʻq, kuyov...

Boʻlis hokimi mulzam boʻlib, orqaga qaytarkan alamidan
yig'lagudek bir ahvolda edi. Mahbuslar qochganini eshitib
ich-ichidan gʻalati bir qaltiroq turdi-yu, oʻzi-oʻziga xunuk
koʻrinib ketdi. Oʻzini ojiz-u notavondek seza boshladi, ammo
uning tabiatiga yot boʻlgan bu ruhiy holat bir-ikki
daqiqadan soʻng tarqaldi-yu, oʻrnini qasoskor, beshafqat,
yovuzona bir tuygʻu egalladi.




— Orqamdan ot qoʻyinglar! — deb buyurdi
navkarlariga, — u qochoqni ushlamaguncha orqaga
qaytish yoʻq endi.

Oʻsha kuni Jarqishloq fuqarosining boshiga koʻz
koʻrmagan, quloq eshitmagan bir falokat yogʻildi. Boʻlis
hokimi qishloq oʻrtasidagi keng yalanglikka yetti
yoshdan yetmish yoshgacha boʻlgan jamiki kishilarni
toʻplab:

— Namozning qayerdaligini aytasizlar! — deya boshi
uzra qamchi silkitdi.

Hokimning miltiq oʻqtalgan, qilich yalangʻochlagan
qirq besh yigiti yarim tungacha aholini qoʻyib
yubormadi. Sovuqda dildiratib, ushlab oʻtirdi. Tungi
izgʻirin badan-badanidan oʻtib ketgan Javlonqul:

— Navbat bizga ham kelib qolar! — deya koʻksiga
tushib turgan soqolini silab-silab qo`yar edi.

XIV bob

Miltiq savdosi

Hayitboy bilan Toʻxtashvoyning kelishi dunyodan
yakka-yu yolgʻiz oʻtib borayotgan tabibning qalbidagi
huvillab yotgan boʻshliqni toʻ“ldirganday boʻldi. Birining
yarasini, boshqasining bod kasalini tuzatib, ikkovini
ham oyoqqa turg'azib oldi. Yaxshi kiyintirib, o'zi dars
beradigan maktabxonaga olib borib, rus bolalari bilan
yonma-yon oʻtqazib, alifbe oʻrgata boshladi.

Kamgap hamisha oʻychan yuradigan Hayitboy
quvnoq, hazilkash, mahmadona Toʻxtashvoyga
qaraganda qobiliyatliroq chiqib qoldi. «Pervaya kniga»ni
sharillatib oʻ“qiyapti hozir. Erta-yu kech ruscha soʻz
yodlashadi. Sergey tabib o'zbekchalab gap soʻrasa, bular
oʻrischalab javob qaytarishadi.

Namozgar payti edi. Hayitboy hovlida oʻtin yorar,
To'ʻxtashvoy ruscha bir kitobni hijjalab oʻqir edi. Bashang




kiyingan, malla sochli novcha bir rus yigiti kirib,
Hayitboyga uzoq tikilib qoldi.

— Sergey qayerda? — soʻradi oʻzbekchalab.

— O'ʻrdaklarga don berayapti, — dedi Hayitboy, rus
yigiti o'zbekcha gapirganiga hayron qolib.

— Tez chaqir, buyoqqa!

Xiyol otmay ostonada Sergey tabib koʻrindi. Ikkovlari
bir-birlariga gʻalati-gʻalati qarash qilib, anchagacha tik
turib qolishdi.

— Xudo haqqi, tanimadim! — deb toʻsatdan yoshiga
va fe'liga hech yarashmaydigan jarangli bir ovoz bilan
kulib yubordi Sergey tabib, — obbo, pahlavon-ey, lekin
boplabsan! Kel, bir achomlashib olaylik, barakalla,
barakalla!

— Bu yasama sochni Samarqanddan Qobil tayyorlatib keldi, — uy egasiga axborot berdi Namoz.

— Qobil deganing kim oʻzi? — qiziqsindi Sergey tabib.

— Mirza Hamidning avaxtaxonasidan ozod
qilganman uni.

— Ha-ha, boʻldi. Esladim, Sibirdan qochgan yigit.

— Yoʻq, e'tiroz bildirdi Namoz. — Sibirga yetib
borishmagan ekan.

— Hammasiga ham ishonaverma, ehtiyot boʻl. —
Qani oʻtiraylik. Barakalla. Lekin anavilarni ja
boplayapsan-ku! Voy-boʻ, sen hazil-hazil bilan Stenka
Razinning oʻzi boʻp ketding-ku. Bugun Urgutda falonchi
boyni bosibdi, deyishadi, ertaga Xatirchida mingboshini
daraxtga bogʻlab savalabdi, deyishadi... Lekin menga
qara, hozirgina bir vahimali gap eshitdim, rostmi?

— Qanaqa gap eshitdingiz?

— Bugun ertalab Dahbed bozorini algʻov-dal-gʻov
qilib yuboribsan-ku! Mixail toʻraning otini otgan
emishsan? Ellikta navkarni jarga qulatgan emishsan?

— Hammasi qulamovdi shekilli?

— Kapitan Oleynikovning oyogʻi sinibdi. Hozirgina
unikidan keldim... ehtiyot boʻl, teringga somon tiqadi




endi... Yoʻq, hazillashdim, qoʻrqma... lekin azamat.
barakalla, boplayapsan!

— E, Sergey amaki, boplash qayoqda, oldilariga
tushib qochib yuribman-ku!

Yoʻq, — yengil qarsak chalib, oʻrnidan turib ketdi
Sergey tabib, — boplayapsan. Eng muhimi, fuqaroda
yangi fikr, yangi kayfiyat paydo boʻlayapti. Oʻziga
ishonch paydo boʻlayapti... Odamlarning ruhi tushib
ketgan edi, najot kutardi-yu, lekin bu najot xudodan
boʻladimi, bandasidan boʻladimi, bilmasdi. Toʻgʻrisini
aytsam, Namozboy, sening xalqing najotni xudodan
kutayotgan edi. Sen ularga xudo yuborgan bir odamdek
boʻlib koʻrinyapsan hozir. Shuning uchun ham sen endi
oʻzingga ehtiyot boʻlishing kerak, eshityapsanmi polvon?
Sen endi oʻzingga emas, ularga tegishlisan. Menga qara,
bu yerga endi kelmayman, deb soʻz bergan eding-ku?

— Yo malla sochingni koʻz-koʻz qilgani keldingmi?
Bunaqa bachkana qahramonlikni kimga keragi bor.

— Bu oxirgi kelishim.

— Oxirgisi emish, yuzinchi marta oxirgisi, deb soʻz
berishing, — oʻgʻlini urishgandek jerkib-jerkib soʻzlay
boshladi Sergey tabib, — xoʻsh, umuman, ahvollar qalay?

— Chatoq, — dedi Namoz xoʻrsinib, — yigirma choqli
qurolsiz yigitni chumchuq bolasini qirgʻiydan olib
qochgandek choʻlma-choʻl olib qochib yuribman.
Qurollanmasak boʻlmaydi, qirilib ketamiz.

— Miltiq masalasini hal qilib qoʻydim.

— Rostdanmi? — quvonchdan koʻzlari yonib ketdi
Namozning.

— Hozir, bir kishini chaqiraman, — oʻrnidan
turayotib dedi Sergey tabib, — qoʻrqma, ishonchli odam,
lekin, shartiga koʻnasan. Keyin ham senga uning
yordami koʻp tegadi bir soʻzli mujiklardan... Undan keyin
yana bir xushxabar bor, qaytayotganingda aytaman.

Oradan bir choy da:ulam fursat oʻtgach, xonaga qoia
soqoli naq koʻksiga tushib turgan, oʻrta boʻy, miqtidan




kelgan, oʻrta yoshli bir rus kishisi kirib, boshidan
shapkasini olarkan xiyol egilib salom berdi. Bu oʻsha
Sergey tabib kiritib yuborgan «Birinchi may»
qishlogʻining oqsoqoli Nikolay Nikolayevich Bondarenko
edi. U shoshmasdan Namozning qarshisiga oʻtirdi-da:

— Xoʻsh, Pugachev, ishlar qalay? — deb soʻradi.

— Men Pugachev emasman, — dedi Namoz
allanechuk oʻngʻaysizlanib.

— Lekin Pugachev boʻlmaganing ham yaxshi, —
dona-dona qilib dedi Bondarenko. — Pugachev tuppatuzuk boshlagan ishini oxirida poshsho boʻlaman, deb
oʻzi rasvo qilib qoʻygan... xalq poshshoni yomon koʻradi...
Xoʻsh, ishlar qalay?

— Umuman yomon emas.

— Menga qara, men seni tanib turibman,
Namozsan. Ivanboynikida kolyaska minganingda koʻrib
yurardim. Iltimos qilaman, men bilan gaplashganingda
«umuman-pumuman» deb oʻtirma. Ochiqchasiga
aytaver. Men sotqin emasman. — Bondarenko Namoz
tomonga xiyol egilib, garchi xonada ikkovlaridan
boshqa hech kim boʻlmasa ham, ovozini pastlatib davom
etdi, — men ham oʻsha sen qarshi kurashmoqchi
boʻlgan imperator oliy hazratlarining dushmaniman,
ashaddiy dushmaniman!.. Bizni bu yerga Ryazandan
qamchilab haydab kelishgan, qoʻlimizga kishan urib
kelishgan. Otam bilan onam mana shu atrofdagi
botqoqliklar ichida, chivinlarga yem boʻlib, bezgakka
chalinib oʻlib ketishdi. Opam ham oʻlgan... Mening ham
qasosim bor, oʻsha ityoqa koʻylak kiygan oliftalarda!..
Mening uyimda poshsholikning yigirmata miltigʻi
saqlanyapti. Yerli xalq gʻalayon koʻtarsa, mujiklarga
tarqatasan, deb keltirib qoʻyishgan. Ana shularni
sotaman, olasanmi?

— Olaman.

— Xoʻsh, qanchadan berasan?

— Qanchadan desangiz, shunchadan.




— Har bitta miltiqqa toʻrt ming tangadan berasan,
yuztadan oʻqi ham bor.

— Уоу-Бо", shuncha pulni qayerdan topaman?

— Topasan, boshqa ilojing yoʻq, Pugachev! — davom
etdi kulib Bondarenko, — boʻlmasa yigitlaring qirilib
ketadi. Panshaxa bilan urushadigan zamonlar oʻtib
ketgan... pulni qachon keltirasan?

— Xohlagan paytingizda.

— Yaxshi. Pulni bir hafta oldin berasan. Men ularni
Samarqandgami, Toshkentgami joylab kelaman. Ana
undan keyin kechasi meni bosasan.

— Bosasan? — hayron boʻldi Namoz.

— Ha, men xabar bergan kuni kechasi kelib bosasanu, er-xotin ikkovimizning qoʻl-oyogʻimizni bogʻlab,
og'zimizga nomiga lattalar tiqqan boʻlib, miltiqlar bilan
oʻqni olib chiqib ketasan. Qoʻrqma, hammasi joyida
boʻladi. Sekin qulogʻingga aytib qoʻyay, bu gaplardan
mirshabxona noziri Mixail toʻraning ham xabari bor,
pulning yarmini oʻsha yebto“ymas oladi, kelishdikmi?

— Rahmat sizga, — oʻzida yoʻq xursand boʻlib dedi
Namoz, — siz yaxshi odam ekansiz:.

— Meni maqtamay qoʻya qol, — ishni bitgan hisoblab
sekin oʻrnidan turib shapkasini boshiga kiya boshladi
qishloq oqsoqoli, — xoʻsh, pulni qachon keltirasan?

— Bugun kechasi olasiz.

— Biron yordam kerak boʻlsa, tortinma.

— Rahmat, siz bebaho odam ekansiz.

— Boʻsh kelma, Pugachev.

Qishloq oqsoqoli chiqishi bilan osma qozonda shoʻrva
koʻtarib Sergey tabib kirdi. Qozonni stol ustidagi mis
g'ildirakcha ustiga qoʻyib, Samarqand kulollari sirlab,
guldor qilib pishirgan sopol tovoqlarga quya boshladi:

— Xoʻsh, qalay odam ekan?

Namoz ishi bunchalik tez, ham osongina bitganidan
oʻzida yoʻq sevinib oʻtirgan edi:

— Bebaho odam ekan! — deb qoʻydi.




— Hali senga uning koʻp yordami tegadi. Qani
beriroq kel. Bora-bora senga qoʻshilib ketishi ham
mumkin, lekin oʻta ehtiyotkor odam. Buning ustiga pulga
oʻchligi ham bor. Mulk sotib olmoqchi... endi gapning
navbatdagisi shuki, sen Ivanboynikida yurganingda
Nazar Matveyevich degan yigitni tanirmiding?

— Pechkachimi? — bolalikdagi oʻrtog'“im-ku u!

— Ha, oʻsha. Suren Dadayan degan armanini-chi?

— «Panohi sagʻiron»dan Ivanboynikiga uni men olib
borganman.

— Shu ikki yigit sening otryadingga qoʻshilmoqchi.

— Rost aytayapsizmi?

— Ikkovi seni hozir Shokirboyvachchaning
objuvozxonasida kutyapti. Xoʻjayinlarining sholisini
oqlatgani kelishgan ekan. Rozi boʻlsang, bugunoq ot-u
aravasi, sholi-polisi bilan senga qoʻshilib olmoqchi ular.

— Men ketdim, Sergey amaki! — Namoz sakrab
oʻrnidan turdi.

— Oʻtir, — betoqat yigitning yelkasidan bosdi Sergey
tabib, — yetim ukalaring bilan soʻzlashishni
istamaysanmi, shunaqa toshbagʻir boʻlib ketdingmi?

— Yuragim ezilib turibdi-yu, — ikkilanib dedi Namoz,
— lekin mening bu yerga kelganimni payqamaganlari
ma'qulmidi?

— Payqamagani ma'qul emish... seni Samarqand-u
Urgut bilan mana shu yetimchalar bogʻlab turibdi hozir.

— Yo'gʻe!

— Nima Sergey tabibning alohida chopari bor, deb
oʻylabmiding? Xoʻsh, nega endi senda aloqachi boʻlganda,
menda boʻlmas ekan! Lekin, Polvon, ikkovidan ham
yaxshi doktor chiqadi. Avval, yaxshilab savodini chiqarib
olay, oʻlmasam, Peterburgga jo'nataman bu
yetimchalarni... Hayit, Toʻxtash, buyoqqa kelinglar.




XV bob

Uch qasoskor suhbati

Namoz otryadining hozircha tayinli turarjoyi yoʻq.
Olti azamat qasos olish uchun yeng shimarib chiqqan
oʻsha qop-qorongʻi kechadan buyon goh daryo boʻyidagi
qamishzorlar orasida, goh to“qayzorda tunashadi. Bugun
qoʻngan joylariga ertaga qaytishmaydi. Har tomonda
izgʻib yurgan boʻlis hokimining iskovichlari hid olib
qolishlari mumkin. Yuzma-yuz kelib urishishga hali bu
otryadning qudrati kelmaydi. Toʻgʻri, qurollanib
olishgan, har birida, miltiq, yuztadan oʻq, ostida
gijinglagan tulpor. Lekin bu shoʻring qurgʻur
qasoskorlarning koʻpi hali tuzukroq ot minishni ham
bilmaydi. Miltiqni-ku, qo“yaverasiz-a — yigirma odim
naridagi otni ham toʻgʻri moʻljalga ololmaydiganlari bor.
Xayriyatki, to'daga Nazarmatvey, Suren Dadayanlar
qoʻshilib qoldi. Oʻttiz chogʻli yigitga miltiq otishni shular
mashq qildirishayapti. Lekin, bari bir hali Mirza
Hamidning navkarlari bilan uchrashib boʻlmaydi. Nima
boʻlganda ham ular mashq koʻrgan, bir necha yillardan
buyon yelkalariga miltiq osib yurishibdi. Xoʻp, mana.
bir-ikki yaxshi merganlari bilan Mirza Hamidning
navkarlarini daf ham qilishar, mayli, bir otishib ham
koʻrishsin, bu qaytaga ularni chiniqtiradi, tajribasini
oshiradi... Ammo, Dahbed pristavi Stepan Oleynikov,
Chelak pristavi Aleksandr Ulanov, Joʻyi devona pristavi
Mixail Sarkovlarning kazak askari ham qasoskorlarga
qarshi tashlangan, axir! Mana shularga duch kelib qolsa
nima boʻladi! Axir, bugunmi, ertami bir uchrashuv
boʻlishi ham turgan gap-ku! «Yoʻq, — deb oʻylardi Namoz,
— biz hozircha oʻzimizni katta janglardan ehtiyot saqlab
turishimiz kerak».

Namoz Oqdaryoning quyi oqimi boʻylab Dahbedga
yaqin borib Talliqoʻrgʻ“on degan kichik bir qishloqchaga




qoʻndi. Qishloq ellikboshisi Usta Mo`min Namoz bosh
koʻtarib chiqqandan buyon unga xayrixoh boʻlib keladi,
yigitlariga ikki ot mindirdi, kechami, kunduzimi kelib
qolishsa joy berayapti, qoʻy soʻyib ziyofat qilayapti.

Namoz charchab, sovqotib kelgan yigitlarni katta
mehmonxonaga kiritib yubordi-yu, oʻzining
maslahatchilari Sherniyoz, Esergep, Nazar pechkachi,
Suren Dadayanlarni olib, boshqa bir xonaga oʻtdi. Bir
kosadan qaynoq-qaynoq shoʻrva ichib olishgach, Namoz
endigi rejalari haqida gap ochdi, toʻda boshliqlariga soʻz
berishdan oldin oʻzining tashvishlarini ham ochiq aytib
oʻtdi.

— Xoʻsh, Esergep, sen nima deysan? — katta suyakni
sopqisi bilan qirtishlab, oʻychan oʻtirgan yigitdan soʻradi
Namoz.

— O`zing oytqaningdek, bir bashga bir oʻlim! —
qoʻlidagi suyakni dasturxonga qoʻyib dedi qozoq yigiti.
— Sen qayoqqa bashlasang shu yoqqa ot qoʻyaverabiz!

— Bir boshga bir oʻlim, deyishning vaqti oʻtdi, endi,
— ta'kidlab dedi Namoz. — Endi sen bilan mening
boshim mazlumlarga kerak boʻlib qoldi. Uni ehtiyot
qilishimiz kerak! Xoʻsh, Sherniyoz senda qanday fikr
bor?

Sherniyoz quvnoq tabiatli, xushchaqchaq yigit.
Kechagi kuniga achinmaydi. Ertaning tashvishini ham
qilib oʻtirmaydi.

— Men rus kazaklari turgan kazarmani bosish
tarafdoriman, — qoʻlini qilich qilib soʻzlay boshladi hech
narsadan tap tortmaydigan Sherniyoz. — Tunda
hammasi uyquga ketganda tappa bosamiz-u, zambarakni
qoʻlga kiritamiz. Ana undan keyin Mirza Hamid
navkarlarining oldimizga tushib qochishini koʻrasiz.

— Navkarlarni oldimizga solib quvadigan kunlar
ham kelar, — yuzlari nurlanib, koʻzlari charaqlab dedi
Namoz. — Lekin, ukam, hozircha bu rejaga
qoʻshilolmayman. Miltiqni tuzukroq otolmaymiz-u,




zambarakni boshimizga uramizmi... Xoʻsh, pechkachi,
nega jim oʻtiribsan, gapirsang-chi!

— Men oʻylayapman, — deb qoʻydi Nazar pechkachi.

— Nima oʻylaganingni ayt, biz ham bilaylik.

— Samarqand vohasida uch ming mujik xonadoni
bor. Bu — uch ming alamzada degan gap. Mujiklarning
ham imperator oliy hazratlarini koʻrgani koʻzi, otgani
oʻqi yoʻq. Mening fikrimcha, avval ana shularni koʻtarish
kerak.

— Bul, dim avur, — gapga qoʻshildi koʻpni koʻrgan
Esergep, — olar bizgʻa yergeshmeyt. Samarqantta,
Tashkantta olarding jetekshilari bar, oʻsularding
soʻzdorigʻa yura mujiklar.

— Men ham mujiklarni oʻz tomonimizga tortish
tarafdoriman, — oʻz fikrini bayon qila boshladi Suren
Dadayan, — aslida biz shuning uchun bu otryadga
qoʻshilgan edik... Birgina biz yashab turgan
Mixayloyskiy qishlogʻida oʻnta qurolli mujik bosh
koʻtarishi mumkin. Faqat maqsadimizni ularga
yaxshilab tushuntirmogʻimiz darkor. Qasos olaman, deb
qoʻlini musht: qilib yurgan yigitlar qishloqlarda koʻp...
Tokaygacha biz Oqdaryo boʻyida Mirza Hamidning
navkarlari bilan yashin topaloq oʻynab yuramiz... Qochib
yuraverish ham jonga tegib ketarkan.

Munozarani Namozning oʻzi davom ettirdi.

— Men otryadimizni uchga boʻlish tarafdoriman. Uch
oʻlkada ish ko'rganimiz ma'qul, deb oʻylayman. Sen,
Esergep oʻz toʻdang bilan Urgut tomonlarga ketasan.
Suren Dadayan Nurota taraflarga boradi. Sen, tadbirkor
doʻstim Nazarmatvey, Kattaqoʻrgʻongacha boʻlgan mujik
qishloqlarini oralab otasan. Oʻzim Xatirchi, Ziyovuddin,
Qarshi begliklari tomonga yuraman. Zolimlar zulmidan
faryod chekayotganlar bizni kutishayapti. Eshitayapsizlarmi, doʻstlarim, xalq vujudidagi patosni siqib
chiqarolmagan bemordek ingrayapti. Ularga yordam
qilishimiz kerak... Oʻzgalarni baxtli ko'rmaguncha,




oʻzimizni baxtli hisoblashga haqqimiz yoʻq! Oʻzgalarni
erkli, ozod ko“rmaguncha, oʻzimiz ham ozod emasmiz!..
Boylar, beklar-u amaldorlar sandiqlarida zang bosib
yotgan kumush-u tillolarni tortib olib, oʻz egalariga
qaytarib bermaguncha qilichlar qayta qiniga
solinmagay... Ana oʻshandan keyingina xalq bizga
ishonadi, ortimizdan ergashadi.

— Hozircha, hozir fuqaro bizning ortimizdan
yurmaydimi? — shunchaki soʻrab qoʻydi Sherniyoz.

Namoz bosh chayqadi:

— Hozir ular gʻ“azovotga desa roʻ“dapo eshon
orqasidan panshaxa koʻtarib ergashadi-yu, ammo
yelkasiga minib olgan boyning ta'zirini xudoning oʻzi
berar deb, boshini egib jim turaveradi. Zolimlarning
jazosini mazlumlarning oʻzi berishi kerak. Buni biz
amalda isbotlamogʻimiz darkor.

— Toʻgʻri, hozircha ular oʻz kuchiga ishonmaydi, —
Namozning fikriga qoʻshilgan boʻldi Suren Dadayan. —
Qudrati nimalarga qodirligini koʻpchilik hali anglab
yetganicha yo'q.

— Biz anglatishimiz kerak, — qoʻlini musht qilib
oʻrnidan turib ketdi Namoz, — qiyin, bu sho'ring
qurg'ʻurlarga juda ham qiyin.

ka

Namoz asabiy bir kayfiyatda katta mehmonxonadagi
jo“ralar yoniga oʻtdi. Oʻrtaga yoqilgan oʻtin hoʻl ekan,
tutab ketibdi, hech narsani koʻrib bolmaydi. Yigitlar
xuddi parda orqasida oʻtirgandek arang koʻzga
tashlanadi.

— Bay, bay, juda sasitib yuboribsizlar-ku, dedi
Namoz koʻzi achishib.

— Tutun koʻzni ravshan qiladi, Namoz aka! —
yoshgina yigitning ovozi eshitildi toʻrroqdan.

Ostonada Namozning ovozi eshitilishi bilan
shoʻrvadan soʻng duch kelgan yerga chordana qurib,




yonboshlab yotgan yigirma chogʻli yigit gurr etib
oʻrnidan turdi. Oʻtirishga ruxsat boʻlgach, qanday tezlik
bilan turishgan boʻlsa, shunday chaqqonlik bilan qaytib
oʻrinlariga oʻtirdilar.

Namoz darrov gap boshlay olmadi. Oʻrtada tutab.
chirsillab yonayotgan oʻtning taftidan kafti bilan yuzini
toʻsib, anchagacha jim qoldi:

— Xoʻsh, yigitlar, jangni davom ettiramizmi?

— Davom ettiramiz! — bir ovozdan dedi yigirma yigit.

— Qurshovga tushib qolishimiz xavfi bor.

— Qo'ʻrqadigan joyimiz yoʻq, bir boshga bir oʻlim!

— Ertaga olis safarga jo'naymiz, — oʻychan, g'amgin
bir ohangda davom etdi Namoz, — xohlovchilar boʻlsa,
uyiga borib kelishga ruxsat beraman. Bola-chaqasi, otaonasi bilan koʻrishib kelishsin. Eshboʻri, har biriga yuz
tangadan aqcha ber... Do'stlarim, bu sizlarning
maoshingiz. Ortiqcha berolmayman.

— Ortigʻi kerak ham emas!

— Otberdingiz, miltiq berdingiz, shu ham yetarli bizga.

— Tong yulduzi chiqqanda sizlarni shu yerda kutib
olaman.

Besh-oʻn daqiqadan soʻng katta mehmonxonada
Nazarmatvey, Suren Dadayan, Namoz uchovlari yolgʻiz
qolishdi, qolganlar uy-uylariga tarqab ketishdi.

— Qanday yaxshi-ya! — deb qoʻydi Suren, — ularga
havasim kelyapti. Birining ota-onasi, boshqasining
xotini, bola-chaqasi bor. Kimdir seni kutsa, kimnidir sen
ham sogʻinsang, qanday baxt bu!

— Nega haligacha uylanib olmading? — soʻradi
Namoz.

— E, doʻstim, oʻzimning qornimni arang toʻyg£izayapman-ku, xotinni qanday boqaman. Oʻzingchi,
oʻzing nega uylanmading?

— Yaqinda toʻyimiz boʻlmoqchi edi...

— 0, qalliq ham topib qoʻyganman degin, — suhbatga
aralashdi Nazarmatvey.




— Topib qoʻyganman.

— QGoʻzalmi?

— Goʻzal ham gapmi?.. Tunda boshim ostiga qoʻyib
uxlaydigan yogʻoch tovogʻimni oʻsha berib yuborgan.

— Shu tovoqda biror hikmat bormi oʻzi, nega uni
hamisha xurjuningga solib yurasan? Tunlari boshing
ostiga qoʻyib yotasan. Nima balo, pardek yumshoqmi, u?

— Undan qalligʻimning hidi kelib turadi, — chuqur
xoʻrsinib qoʻydi Namoz.

ka

Oʻrtadagi olov chirsillab yonar, qumg“on biqirlab
qaynar, doʻstlrning suhbati esa avjga chiqib borardi.
Taqdir bu uch yetimni Ivanboynikida uchrashtirganiga
oʻn yillarcha boʻlib qoldi. Uchovlari bir toʻshakda yotib,
bir tovoqda ovqat yeb, birga kulib, birga yigʻlab katta
boʻlishgan.

— Bu hozirgi xoʻjayinlaring haliyam xasismi,
qattiqqo'lligi qolgani yo“qmi? — gap orasida soʻradi
Namoz.

— Shapovalovni aytayapsanmi? — yonboshlab
yotgan Nazarmatvey turib, chordana qurdi, — odam
emas, shaytonning buvasi u. E, doʻstim, Ivanboy har
qalay boshqacharoq edi. Mujikning bolasiga maktab
ochib beruvdi, choʻqinib yurlaring deb, cherkov
qurdirgandi. Qarol-u xizmatkorlariga kuniga bir
tangadan boʻlsa ham pul berardi... Bu boʻlsa, voy-bo'y,
onasini ham pullab yuborishdan qaytmaydi u.
Kishilarning peshona teridan, koʻz yoshlaridan pul
yasaydigan mashinaning oʻzi bu... Bekorga sening
oldingga qochib keldikmi! Lekin, uning ham bir ta'zirini
berib qo`yishimiz kerak edi. б

— Ivanboy koʻchib ketgan yili bir marta ko“ruvdim,
— dedi Namoz uzoq yillar xotirasiga berilib. — Oyiga
oʻn tangadan beraman devdi, etagimni qoqib chiqib
kelaverganman.




— Yaxshi qilgan ekansan, — kuyib-pishib davom etdi
Nazarmatvey, — hozir oʻsha oʻn tangani ham
ololmasding... Samarqanddagi chit fabrikasini ham qoʻlga
kiritdi bu ochopat... Hozir bozor talashib, Hamdamboying
bilan tirashib turibdi. Ikki buqa oxurdagi xashakni
talashib, qanday tirashsa, ana shunday shoxlanib
turishibdi. Bilmadim, qaysi birining shoxi oʻtkirroq ekan.

— Hamdamboy ham boʻsh keladiganlardan emas.

— Lekin, Shapovalov quv, shayton. Koʻrasan, biror
yilga borar-bormay, Boybuvani jamiki bozorlardan quvib
chiqaradi. Bu yil o'sha Boybuvang bir gramm ham paxta
ololmadi. Yanagi yilga koʻrasan, bugʻ“doydan ham
mahrum boʻladi.

— Biri oʻlib, biri qolmaydimi, sizlarga nima! — gapga
aralashdi qora qumgʻondan sopol piyolaga choy quyib,
puflab-puflab ichib oʻtirgan Suren Dadayan, — undan
koʻra sal koʻngilga yoqadigan gaplardan gaplashsanglarchi. Namoz, qani aytchi, bizni qachon uylantirib
qoʻyasan? Boshimizga salla oʻrab, egnimizga chopon
kiygazib, o'zbekka oʻxshatib qoʻyding, endi bilib qoʻy,
oʻzbekning qora qosh, qora koʻz qizidan olib bermasang,
qoʻymaymiz.

— Sen, Suren gapni chalgʻitmay tur, — doʻstini
urishib berdi Nazarmatvey. — Nima deyayotgan edim?..

— Ha, aravakashlar jonchiqarga poyga oʻynashganda
otga jabr boʻladi, demoqchi edim. Mujikka qiyin boʻlib
ketdi, doʻstim. Menga qara, Namoz, nega sen bu
maxluqlarni qirib tashlashga ruxsat bermayapsan?

— Biz, bilib qoʻy, qotil emasmiz.

— Lekin, sen bilan men hozir ularning qoʻliga tushib
qolsak ogʻzimizga qoʻrgʻoshin eritib quygan boʻlard:,
shunday emasmi?

— Ehtimol. Lekin, men qotillikka yoʻl qo'ymayman,
— Namoz qasos olishning dehqonchasiga juda sodda
usulini bayon qila boshladi, — bolaligimda bir ertak
eshitganman. Xalq orasidan chiqqan bir pahlavon




odamxoʻr dev bilan urishadi-yu, ammo uni hech
oʻldirolmaydi. Chunki, uning joni oltin sandiqda boʻladi.
Sandiqni topib sindirgandan keyingina dev jon taslim
qiladi. Biz ham xuddi shunday qilamiz, doʻstim. Bitta
boyni oʻldirganing bilan mingtasi bosh koʻtarib
chiqaveradi. Undan koʻra ularning joni saqlanayotgan
temir sandiqlarini buzib, tillalarini tortib olamiz.
Boylarning joni ana shu kumush-u oltinlarida. Shundan
mahrum boʻldimi, tamom, joni chiqadi-qoladi... Ha,
doʻstim, biz ularni pichoqsiz soʻyamiz...

— Lekin Namoz, negadir shu fikringga hech
qoʻshilgim kelmay turibdi, — yana e'tiroz bildirdi
Nazarmatvey.

— Kelinglar, endi jindakkina mizgʻib olaylik, —
munozaraga yakun yasamoqchi boʻldi Suren Dadayan.
— Vaqt ham allamahal boʻlib qoldi. Namoz, ayt-chi,
qalligʻingning singlisi bormi-yoʻqmi?

— Bor, nima edi?

— Menga unashtirib qoʻymaysanmi?

— Unashtirib qoʻysam-chi?

— Unashtirib qoʻyganingda bosh yuvadigan
togʻarasini berib yuborsa, senga oʻxshab yostiq oʻrnida
foydalanib yurardim-da! Ha-ha-ha!

Namoz uyqusi qochib, tashqariga chiqib ketdi. Yuragi
gʻash, lekin bu gʻashlik nimadan boʻlayotganligini
bilolmasdi.

XVI bob

«Rahmat senga, sadoqatli Kenjavoy!»

Kenja Qora chindan ham habashdek qop-qora bir
yigit. Buning ustiga labi ham do'rdoq, qulogʻi katta,
peshonasi doʻng, xoh koʻring, xoh koʻrmang, kechasi
bolalarning tushiga kirib chiqadigan alvastining
oʻzginasi.




Ammo, tabiat uni bir tomondan qisib, boshqa bir
tomondan katta in'om hadya qilgan. Kishilarning
hurmatini qozonishda, boshqalarda oʻziga nisbatan
rahm-shafqat uygʻotishda unga teng keladigani yoʻq. Ikki
qoʻli hamisha koʻksida. Muomalalari gʻoyat yoqimli,
oʻtaketgan kamtar, xokisor boʻlib koʻrinadi u kishilar
koʻziga.

Dahbed mirshabxonasining noziri Mixail toʻra
janoblari uni birinchi marotaba Otaxon boyning
hovlisida koʻrgan. Kenja Qora yugurib borib, toʻrani
avaylab otdan tushirdi, betiga loy sachragan ekan,
engashib toʻnining oʻngiri bilan artib, yaraqlatib qoʻydi.
Choy olib kirganda qoʻli koʻksida, salom berib kiradi,
chiqayotganda yana qoʻli koʻksida, orqasi bilan tisarilib
chiqadi. Xush koʻrdik, yeb oʻtirsinlar, minnatlari bosh
ustiga, degan iboralar og'zidan tushmaydi. Mixail toʻra
ziyofatni yeb chuqquncha otini toʻygʻazib, qashlagʻich
bilan ustini qashlab, dumigacha chiroyli qilib tarab
qoʻyibdi..

— Ismi nima? — otiga minayotib soʻradi Mixail toʻra.

— Kenjavoy, — boshi yerga yetguncha ta'zim qildi
yigit.

— Mening mahkamamga borgin, gap bor!

— Xoʻb boʻladi, janoblari! Xush koʻrdik, kelib
tursinlar...

Mixail toʻra tabiat qusur bilan yaratgan odamlarda
boshqalarga nisbatan yashirin alamzadalik boʻladi, bu
alamzadalikni, ular koʻpincha laganbardorlik pardasiga
berkitib yuradilar. Sharoit tugʻildi deguncha oʻch olishga
tushadilar. Laganbardorlik — tamagirlik yoki
alamzadalikning namoyon boʻlishi, bunday kishilarning
qalbi hamisha xiyonatga moyil boʻladi, deya mulohaza
yuritadi. Kenjaning ana shunday kishilardan ekanligini
birinchi koʻrgandayoq yuragi sezgan edi. Yanglishmagan
ekan, Kenja Qora bora-bora mirshabxonaning eng
ishonchli chaqimchisiga aylandi.




жож ж

... Uyiga borib kelishga ruxsat soʻraganlar orasida
Kenjavoy ham bor edi. Boshqalar qatori u ham xursand,
taniga sigʻmay ot qoʻyib borardi. Nihoyat, Mixail toʻra
janoblariga juda muhim axborot olib bormoqda edi u.

Toʻra janoblari garchi bemahalda bezovta qilgani
uchun ranjishga tamoman haqli boʻlsa-da, oʻsha oqshom
unchalik ranjimadi. Aksincha, Kenjavoyning yelkasiga
qoqib.

— Kenja yaxshi! — deb qoʻydi.

— Toʻra janoblari ham yaxshi, — dedi Kenja Qora
ham mamnun jilmayib.

Mixail toʻra oʻzbekchani yaxshi bilmaydi: bir hovuch
soʻzni yodlab olgan xolos.

Kenjavoy ham ruschaga noʻnoq. Uning ham
ruschadan yodlab olgan soʻzlari Mixail to“ranikidan koʻp
emas. Lekin ikkovlarining bilganlari qoʻshilsa, faqat
ikkovlari tushunadigan gʻalati bir til paydo boʻladi. Ana
shu tilda bemalol gaplashaveradilar.

Toʻra janoblari shu paytda xazina topib olgan xasisdek
xursand edi. Namoz topildi! Uning qayerdaligini birinchi
boʻlib, ha birinchi boʻlib, toʻra janoblari aniqladi! Mirza
Hamid buni bilib qoʻyishi kerak. Oʻsha kekkaygan
kapitan Oleynikov-u qilich taqib gerdayib yurgan
Zamonbeklar behuda ot qoʻyib yurganlarini tan olishlari
kerak. Ha, ha, ish degan mana bunday boʻlibdi!

— Kenja zoʻr, — dedi yana Mixail toʻra kaftlarini birbiriga ishqab. — Endi mirshab boʻladi. Yaxshi?

— Yaxshi, — quvonchini yashira olmadi Kenja Qora.

— Podsho mukofot beradi. Yaxshi?

— Yaxshi.

— QObro“ zoʻr bo'ladi. Yaxshi?

— Yaxshi.

— Hamma unga salom beradi. Pul koʻp boʻladi. Ot
minib yuradi. Yaxshi? Aytsin, Namoz qayda?

— Talli qishloqda.




— Kimning uyida?

— Ellikboshinikida.

— Tushunmadi. Tagʻin aytsin.

— Xo'ʻjayinnikida.

— Otryad koʻp?

— Koʻp.

— Qancha?

— Yigirma toʻrt otliq.

— Hammasiga miltiq bor?

— Bor.

— Oʻq koʻp?

— Кор.

— То"рропсба taqqan?

— Toʻrt kishida bor xolos.

— Odamlarda ism bor. Biladi?

— Biladi.

— Aytsin. Tez aytsin. Qaysi qishloqdan bu yigit,
aytsin. Otasida ism bor. Aytsin. Yaxshi, yaxshi. Kenja
yaxshi. Otryadni ushlab turadi?

— Ushlab turadi.

— Ertalabgacha?

— Boʻpti, ertalabgacha.

Kenja Qora otryad yigitlari haqida nimaiki bilsa
hammasini bir amallab tushuntirdi. Ertalabgacha
ushlab turishga soʻz ham berdi. Bu gal Mixail to'raning
ham saxiyligi tutib ketdi. Avvallari mis chaqa berguvchi
edi, bu gal negadir bir hovuch kumush tanga hadya qilib
yubordi.

Kenja Qora toʻra janoblariga qayta-qayta rahmatlar
aytib ikki qoʻli koʻksida, orqasi bilan tisarilib tashqariga
chiqarkan, xuddi shu paytda uning dum-dumaloq boshida
boshqacha rejalar tuzilmoq-da edi.

Namozning bu kecha qoʻlga tushish-tushmasligi
yakka xudoning oʻziga ma'lum. Bas, shunday ekan,
Namozning diliga xush keladigan bir ish qilib ketgani
ma'qul emasmi? Xoʻsh, Kenjavoy bir gal onasini




koʻrmasa nima qilibdi, osmon uzilib yerga tushmaydiku, buning oʻrniga Jarqishloqqa ot qoʻyib, Namozning
opasi Ulugʻoyni koʻrib, bola-chaqalarining ham holahvolini soʻrab borgani ma'qul emasmi? Namozning
koʻnglini ovlab, unga yana bir bahya yaqinlashib olishiga
bu juda yaxshi vosita-ku, axir...

Kenja Qora Jarqishloqqa qarab ot qoʻyib borar ekan,
ana shular haqida oʻylardi. Bu rejani topgani uchun
oʻzidan oʻzi mamnun boʻlib: «Ammo, lekin, bo'lis hokimi
boʻlishga yetadigan aqlim bor-u, xudo omad bermay
turibdi-da...», deb qoʻyar edi.

ЖЖЖ

Namoz katta darvoza oldida turib, choʻl bagʻridan,
daryo bo`ylaridan quyundek otilib chiqib kelayotgan
yigitlarini birma-bir kutib olayotgan edi. Uning yuzi
tund, ruhidagi oqshomgi betoqatlik tarqalmagan,
yigitlarim qoʻlga tushib qolmadimikan, degan tashvish
yuragiga gʻuluv solib turardi.

— Kechikmadimmi? — sharros ter quyilib turgan
oʻziga o'xshash zulukdek qop-qora ot ustidan sakrab
tushib soʻradi Kenjavoy. Soʻng Namozning javobini ham
kutmasdan qoʻlidagi tugunchani unga tutqazdi. —
Opangiz berib yubordilar.

— Qaysi opam? — hayron boʻldi Namoz.

— Ulugʻoy opangiz, — xuddi gunoh bir ish qilib
qoʻygan va kechirim soʻrayotgan bir kishidek oʻng
qoʻlini ko'ksiga qo`ydi Kenja Qora, — bir qoshiq
qonimdan keching, borib u kishini ham ziyorat qilib
keldim.

— Axir, sen...

— Unday demang, jon Namoz aka! Siz mening
xaloskorimsiz, tug“ishgan akamdan a'lo koʻraman sizni!
Sizning opangiz mening ham opam boʻladilar.

— Obbo, azamat-ey! — astoydil xursand boʻlib, dedi
Namoz. Xoʻsh, opamlar tinclhimikin?




— Xudoga shukur, faqat sizni sogʻinibdilar.
Pochchangiz, jiyanlaringiz hammalari koʻz yoshi
qilishdi.

— Opam menga biron gap aytdimi?

— Shu tugunchani berib qoʻy, xudoyo ukaginamning
boshi toshdan boʻlsin, dedilar.

— Bechora opaginam, bechora jiyanlarim, — ichichidan ogʻir bir xoʻrsinish keldi Namozda. — Oʻsha
shoʻring qurgʻurlarga ham jabr qilib qoʻydim, shekilli...
Ha, mayli, sen ichkari kir, dam ol, otingni xashakka
qo`y... Lekin, minnatdorman sendan, ukam.

Kenja Qora Namoz qalbini butunlay rom qilib
olishning yana bir nozikroq rejasini ham puxtalab
kelayotgan edi. «Xudoga shukur, bu qaysar otni
tizginidan ushlab oldim, endi bir sakrab minib olishim
qoldi...» degan fikr shu asnoda yashin tezligida oʻtdi uning
boshidan:

— Namoz aka, yana bir gap, ehtimol juda muhimdir.

— Xoʻsh? — shoshilib soʻradi Namoz.

— Mujik qishloq yonidan oʻtaturib, bir to`da
otliqlarni koʻrib qoldim.

— Otliqlar? — Namozning qoshlari chimirildi, —
qanaqa otliqlar ekan?

— Mirshablar boʻlsa kerak, deb taxmin qildim. Katta
oq ot mingani Mixail toʻra boʻlishlari ham mumkin.

Nega darhol aytmading? — Namoz bunaqangi paytda
juda tez, juda keskin qaror qabul qilardi «Tunda koʻpkari
chopish uchun toʻplanishmagandir, — fikridan oʻtdi
uning, — modomiki mirshablar yigʻilayotgan ekan,
demak Mirza Hamidning yigitlari ham otlanishgan. Bu
aniq. U itvachcha oʻzi bostirib kelmaydi. Qoʻrqadi!
Oleynikovning kazaklarini kutishayotgan boʻlishsa
kerak... Ha, ha, shunday, xuddi shunday! Demak, uch
tomondan qurshab kelishadi! Daryodan, faqat daryodan
oʻtishim kerak!»

— Otlaninglar! — buyurdi Namoz.




Olti otning tuyogʻi suvga tushayotganda qishloq
ichidan gumburlagan oʻq ovozlari eshitila boshladi.

«Rahmat senga, sadoqatli ukam, Kenjavoy! —
koʻnglidan oʻtkazib borardi Namoz, — oʻla-o“lguncha
unutmaydigan ish qilding-ku, ukam!»



IKKINCHI QISM

 

QASOS ALANGASI

I bob

Hamdamboyning vos-vos kasaliga duchor
boʻlgani

Qurollangan qasoskor yigitlar soni oltmishdan oshib
ketdi. Namoz ularni olti toʻdaga ajratib, har bir toʻdaga
oʻnboshi tayinlab, olti tomonga joʻnatib yubordi. Toʻda
yoʻlga chiqishi oldidan uning har bir yigiti bo'yniga
Namoz oʻz qoʻli bilan tumor taqib:

— Xoʻsh, doʻstim tumorga nima deb bitilgan? — deb
soʻraydi.

— Hazrat Navoiyning soʻzlari bitilgan.

— Takrorla, oʻsha soʻzlarni! — buyuradi Namoz.

— «Ilgimdin kelguncha zolim tigʻin ushotib, mazlum
jarohatigʻa intiqom malhamin qoʻydim»,— takrorlaydi
yigitlar.

— Bu soʻzdan qaytsang ne boʻlur?

— Qatlimga roziman!

Shu yoʻsin Namoz Pirimqul oʻgʻlidan oq fotiha olgan
qasoskorlar uchqur otlarga minib olib, goh
Kattaqoʻrgʻon, Xatirchi, Ziyovuddin bekliklarida, goh
Urgut, Kitob taraflarda, goho Jom togʻlari etaklarida
paydo boʻlib qolishar, bunday paytlarda yillar davomida
gerdayib, oʻzi xon, koʻlankasi maydon boʻlib kelgan boyu amaldorlar uchun sichqonning uyi ming tanga boʻlib
qolar edi. Ana shu boyligini berkitish uchun joy axtarib
yurgan boylar orasida hammasidan koʻproq vahimaga
tushayotgani Hamdamboy edi.




Namoz Hamdamboydan tuhmat qilib, nohaq
qamatgani uchun qattiq oʻch olarmish, bola-chaqasidan
tortib, hammalarini oyogʻidan osmoqchi emish, bir
tanga ham qoʻymasdan, butun boyligini tortib olmoqchi
emish, degan mish-mishlar, xunuk ovozalar tarqalib
ketgan edi.

Katta intiqom kuni yaqinlashib kelayotganini
Boybuvaning oʻzi ham sezib turardi. Unga nohaq tuhmat
qilganidan koʻnglining qayeridadir bir xijillik, qora bir
tugun paydo boʻlgan, hatto, kechirim soʻrab, oldiga
borsam qalay boʻlarkin, degan oʻy ham tugʻilgan edi
uning koʻnglida.

Boybuvaning tashvishi kun sayin ortar, bu tashvish
vahimaga aylanib oʻzini qoʻyarga joy topolmay, tuzoqqa
ilingan bedanadek tipirchilab yurardi. Avvaliga poyloqni
kuchaytirdi, bo`lmadi. Poyloqda turgan yigitlar xuddi
Namozning qasoskorlaridek koʻrinib ketaverdi koʻziga.

Tillalarini sandiqqa solib, choʻlga berkitib keldi, yana
boʻlmadi. Nazarida hamma boyligidan biryo“la mahrum
boʻlib qolayotgandek tuyulaverdi.

Tarafimni olarmikan deb yoʻqsillarni toʻplab xudoyi
oshi berdi. Yoʻq, yurakdagi vahima tarqa-madi. Borabora Boybuva koʻchaga ham chiqolmay qoldi. Goho
uyqusidan:

— Qoch, Namoz kelyapti! — deb baqirib uygʻonadigan
odat chiqarib, uxlashga yotgani qoʻrqadigan ham boʻlib
qoldi. Boybuva tilla toʻla sandiqchani bagʻriga bosib, goh
hovliga yugurib chiqar, goh yertoʻlaga tushib ketar, goho
molxonaga kirib olib qoʻlini miltiq qilib, «Pax-pax-pax!!!»
— deb kimlar bilandir oʻzicha otishma boshlab yuborar
edi.

Boybuvaning vos-vos kasaliga chalinib qolgani aniq
edi. Oʻgʻil-qizlari tashvishga tushib, valine'matlarini
oʻqitish, dam soldirish uchun bugun galaxatim
buyurishgan. Chilyosin bilan xatmi qur'onni qoʻshib
oʻtkazmoqda edilar.




Avji saraton pallasi emasmi, garchi Boybuvaning
ichkari tashqarili hovlisi dov-u daraxtlarga koʻmilgan.
maydonchalarga anvoyi gullar ekilgan boʻlsa ham, bari
bir atrof dim, mehmonlar birovi rayhon dastasi bilan,
boshqasi oppoq roʻmolcha bilan yuzi, koʻksini yelpib
oʻtirishibdi. Ichkarida ikki katta soʻri yonbosh qoʻyilgan,
oʻn besh chogʻli oriq-semiz mullalar choʻkka tushib, birbirlariga gal bermay, boshlarini gʻalati-gʻalati silkitishib
duolar oʻ“qimoqda. Par yostiqlarga behol yonboshlab
olgan Hamdamboyning koʻzlari chirt yumuq, karaxt
quloqlari ostida har bir soʻzi sehrlidek jaranglayotgan
duolarga koʻpam parvo qilmayotgandek, ammo oʻn besh
mullo bir ogʻizdan:

— Kuf!

— Suf!! — deganda paydo boʻlayotgan shabbodadan
misdek qizib turgan tani xiyla rohatlanayotganga
oʻxshaydi. Lekin bari bir shu paytda Boybuvaning ruhi
injiq, oʻzi betoqat. Namoz koʻzidan nari ketmayapti. «Yoʻq,
u meni oʻldiradi, albatta oʻldiradi, — koʻzlarini yumgancha
xayol surar edi Boybuva, — boʻgʻib oldirsa ham ajab emas,
oʻldiradi-yu, tilla tola sandigʻimni olib qochadi...»

— Sandiq qani? — sakrab oʻrnidan turib ketdi
Hamdamboy.

— Boybuva, marhamat qilib oʻtirsinlar, xudo xohlasa
hammasi joyida boʻladi, — bir ovozdan deyishdi oriqsemiz mullalar.

Boy oʻtirganlarga shubha bilan bir-bir boqib chiqdiyu, oʻrniga yonboshlab, yana koʻzlarini yumdi. «Mullalar
orasida ham uning odami bor... ha-ha, sezib turibman...»,
fikridan oʻta boshladi uning.

Tashqari hovlida ham ikki soʻri bir-biriga
birlashtirilib, katta joy hozirlangan. Dahbedning yigirma
guzaridan, uzoq-yaqin qishloqlaridan tashrif buyurgan
boy-u boyvachchalar, boyning dasturxonidan tortinmay
taom yeyishga haddi siqqan hamdard-u ulfatlar
oʻtirishibdi bu yerda.




Suhbat, tabiiyki, Namoz Pirimqul oʻgʻli haqida
borayapti. Mehmonlar «Turkiston viloyatining gazeti»da
bosilgan Namoz haqidagi xabarlarni oʻqitib,
eshitishyapti. Oq salla, oq surpdan yaktak kiygan
chuvakkina bir mullavachcha gazeta oʻqir, boshqalari
yelpinishib jim quloq solishar edi.

— «Namoz to'dalari vajhidan — oʻqiy boshladi
mullavachcha, — Dahbed pristavi, Dahbed volostnoy
upraviteli Mirza Hamid Hasanboy oʻgʻli, Zamonbek
Hamdamboy oʻgʻli oʻz yigitlarini qurollantirib yaxshi
taraddud koʻrib turibdi».

— Taraddud koʻrib turgan emish! — gʻijinib qoʻydi
havo dimligidan katta qorni temirchining damidek
koʻtarilib tushayotgan oʻrta yoshli g“o“ppa semiz bir
kishi, — oldiga tushib qochib yurgan boʻlishsa-chi!

— Gap qoʻshmasinlar! — deb qoʻydi chap qulogʻi yoʻq,
quloq oʻrnida yosh bolaning kindigidek bir narsa boʻrtib
turgan koʻk sallali boshqa bir kishi.

«Namoz, Abduqodirxoʻja, Eshboʻri, — dona-dona qilib
oʻqiy boshladi mullavachcha, — bosmachi oʻgʻrilar koʻp
nafar nadimlari bilan hech kimdan qoʻrqmay,
Kattaqoʻrgʻon uyezdida bahuzur yurgan emishlar.
Alarning yurgan yoʻllari va yotgan joylari jami
fuqarolari garchi ma'lum boʻlsa ham, ammo, ul
bosmachilardan qoʻrqqanlaridan soʻragan amaldorlarga,
koʻrganim yoʻq, deb javob berar emishlar. Mundoq
boʻlganda mazkur yomon bosmachi oʻgʻrilarni hech kim
tuta olmasa kerak».

— Tutib ham boʻpti! — toʻngʻilladi g“o“ppa semiz
mehmon.

— Hoy, musulmon, jim boʻling deyaman! — ovozini
xiyol koʻtarib dedi bir qulogʻi yoʻq boyvachcha.

Mullavachcha boshqa bir gazetani olib, men sendan
kammi, deb bir-birini pisand qilmay oʻtirgan
mehmonlarga koʻz tashlab qiroat ohangida yana oʻqiy
boshladi:




«Oʻtmish juma kuni Namoz oʻz nadimlari bilan
Samarqand shahriga kirib, bir boyning hovlisini
bosibdur...»

— Hozir Kattaqoʻrgʻ“onda yurgan edi-ku! — soʻradi
bir boyvachcha.

— Hamma balo shunda-da, — uh tortib dedi boshqasi,
— bugun Kattaqo'rg'onda, ertaga Samarqandda...
ehtimol hozir biz oʻtirgan soʻrining ostida ham toʻrttasi
berkinib turgandir.

— Ho, nafasingizni sal issiqroq qiling, — koʻkragiga
bir tuflab oldi sersoqol mehmon, — saratonda
hammayoqni muzlatib yubordingiz-ku!

«... Namoz Xatirchi qishlogʻiga borib, bir boyning
oltimish ming soʻm pulini olib, andan Mir degan
qishloqqa oʻtib, anda bir hindining yetmish ming
tangasini olib ketibdur. Namoz Xatirchida katta bir
bazmning ustidan chiqib, oʻshal bazmga jam boʻlgan
moʻtabar zotlarga «Hammalaring dur-u hamyonlaringni
oʻrtaga otib tashlanglar!» deb amr qilib, hammalarning
hamyonlarini yigʻib olib ketib qolibdur».

— Bas qiling, mullo! — toqati toq boʻlib dedi go“ppa
semiz boy, - hadeb “boy-boy” deyaverasizmi!.. undan
koʻra biror qarorga kelsak boʻlmaydimi! Kim boʻpti oʻsha
yalangoyoq. Menga duch kelmayaptida, kelganda
qulogʻining tagiga ikki tarsaki tushirib, dalaga olib chiqib
xoʻkizni oʻrniga qoʻshib yer xaydatar edim.

— Namozni-ya? — qoʻrqib u yoq-bu yogʻiga birqarab
oldi bir qulogʻi yoʻq boyvachcha.

— Kim boʻpti u, hammalaring vahima qilaverasanlar.
Vahima qilaverib-ku, Boybuvamni rasvo qildilaring...
Xudo haqqi hozir shu yerda boʻlganda oʻsha Namoz bilan
bir mushtlashgan boʻlardim.

Garchi gʻo“ppa semiz boy oʻzini hech narsadan
qoʻrqmaydigan qahramon qilib koʻrsatayotgan boʻlsa-da,
aslida dunyoning barcha vahimasi uning ichiga qamalib
olgan, qoʻrqqanidan shunday deyayotgan edi.




Suhbat bora-bora kuchayib, endi Namoz uyoqda
qolib, mehmonlar Samarqand hokimi polkovnik
Chertov janoblarini, yurtning mingboshisini
gʻazablay ketdilar, yurtning osoyishtaligini o'ylamay
qoʻyishdi, deb ulardan norozi ekanliklarini ayta
boshladilar.

G'oʻppa semiz boyvachcha suhbatni qayoqqa
burmasin bari bir oxiri borib Namozga taqalaveradi.
«Modomiki, hokim janoblarining shuncha askari,
mingboshining toʻqson navkari, oʻshal battol
Namozning yigitlariga bas kela olmayotgan ekan,
demak, endi Samarqand harbiy gubernatori ishga
aralashmogʻi darkor», degan xulosaga keldilar. Shu
deparaning oromi buzilgan jamiki puldor-u
savdogarlari birlashib Namoz ustidan arz bitib general
gubernatorga vakil yuborsak qalay boʻlarkin, degan
takliflar ham oʻriaga tashlandi... Axir tokaygacha bir
yalangoyoq yigit tufayli yurak uynogʻi boʻlib yashaymiz.
Yoʻq, yetar endi, pichoq borib suyakka yetdi. Ertadan
qolmay arznoma bitganimiz boʻlsin, degan qarorga
kelishdi oxiri boyvachchalar.

— Hoy azizlar, manti sovib qoldi, — taomga taklif
qildi bir qulogʻi oʻrnida “kindikcha” boʻrtib turgan
boyvachcha.

— Bay-bay-bay, manti emas, quyruqning oʻzi-ku, bu!
— dedi boshqasi lablarini chapillatib.

— Boybuvamning ajoyib pazandalari bor-da!

— Qani-qani, marhamat qilsinlar.

— Yoʻq-yoʻq oʻzlaridan boʻlsin!

Mehmonlar bir-birlariga taklif-u navozishlar qilib,
xonadon egasi sha'niga shirin lutflar aytishib ta'riflab
boʻlmas darajada ajoyib ishtaha bilan mantilarini
tushuriyotgan edilar, shu payt katta darvoza yonidagi
kichik eshikcha sharaqlab ochildi-yu, yelkasida miltiq,
qoʻlida to“pponcha toʻrt azamat jadal kirib kelib so'rini
qurshovga ola boshladi.




— Qasoskor Namoz nomidan buyuraman! — keskin
bir ohangda dedi toʻda boshligʻi, — hamyoningni chiqarib
oʻrtaga tashla hammang!

Haligi Namoz bilan uchrashib, kuch sinashmoqchi
boʻlayotgan xoʻppa semiz boyvachcha boshqalardan
qattiqroq qoʻrqib, tarrakday qotib qoldi. Ogʻzi tola manti,
yutishini ham, chiqarib tashlashini ham bilmay lunjini
shishirib bir oz serrayib turgach:

— Me...ee...nnn, — deya, gʻoʻldiray boshladi...

II bob

“Imperator hazrati oliylari nomidan
buyuraman!”

Aslida yevropacha dvoryanlar uyi uslubida qurilib,
ichiga Zarafshonning qoʻli gul me'morlari tomonidan
naqshlar oʻyilgan, ganchdan rango-rang gullar solingan
bu xona, sinchiklab qarasangiz, bamisoli bir
chamanzorni eslatadi. Xona behad keng, koʻzni
qamashtirgudek yop-yorugʻ, bezaklar ustiga nozik
surtilgan oltin hallar moʻl-ko“l tushib turgan quyosh
nurida yal-yal yonib, sargʻish jilolar berib turibdi.
Xonananing toʻriga qoʻyilgan xushboʻy hid taratib
turuvchi sandal daraxtidan maxsus ishlangan guldor
kresloda harbiy gubernator Gesket janoblari o'tiribdi.
Stol ustida dasta-dasta qogʻozlar, o“qilmagan nomalar...
bularning barchasi Namoz Pirimqul oʻgʻli ustidan
bitilgan axborotnomalar, guberniyaning oʻttiz olti
boʻlisidan kelgan arznomalar, shikoyatlar.

— Nimalar boʻlyapti, oʻzi, a? — tepakal boshiga
kaftini bosib, koʻzlarini chirt yumgan koʻyi oʻy surayapti
general janoblari. — Tavba, qayoqdagi bitta yalangoyoq
boshimizga shuncha gʻalva orttirib oʻtirsa-ya... Buyoqda
Samarqand otilishga tayyor turgan vulqondek biqirlab
turibdi. Qoʻshinlar noroziligi, ishchilar oʻrtasidagi




tartibsizliklar. Yoʻq, yoʻq! — stolni mushtlab oʻrnidan
turib ketdi gubernator janoblari.

Bir ming toʻqqiz yuz beshinchi yilning yozi Gesket
janoblarining hayotidagi eng bema'ni tashvishlar-u
dilsiyohliklarga toʻlib-toshgan yoz boʻldi. Xudoning bir
kuni yoʻqki, xotirjamlik bilan kechgan boʻlsa... E, tavba,
nimalar boʻlyapti oʻzi...

— Tavba, — qoʻllarini beliga qoʻyib, xona oʻrtasida
tik turgancha oʻy surardi general janoblari, —
hammasiga sotsial-demokratlar boshchilik qilishyapti.
Allaqachon tag-tomiri bilan quritishim kerak edi ularni.
Oʻzim boʻshman, lattaman. Hammasiga Mixail Morozov
bosh-qosh. Yuragim sezib turibdi. Ammo qoʻlimda asosim
yoʻq. Xudo xohlasa asosim ham boʻladi. Shunaqangi
ta'zirini berayki, sen notiqning!.. Lekin Namoz... ongsiz,
yovvoyi bir mahluq mening guberniyamda hammaga
tahdid solib tursa-ya! Qaroqchi oldida mening
gubernatorligim qayerda bordi?

Gesket janoblari nozik jarang beruvchi kumush
qoʻngʻiroqni ohista silkitib oʻrniga oʻtirdi. Zalvorli guldor
eshik ovozsiz ochilib ostonada harbiycha forma kiygan,
yelkasidagi zarrin pogonlaridagi mayda yulduzchalar
yal-yal yonib turgan xushbichim yigitcha koʻrindi:

— Xizmat, janobi oliylari!

— Kengashga taklif qilinganlar keldimi?

— Buyrug'“ingizni kutishyapti, janobi oliylari.

— Chaqiring, oʻsha qartabozlarni buyoqqa!

Xonaga birin-ketin Kattaqoʻrgʻon uyezdining hokimi
polkovnik Chertov janoblari, Samarqand uyezd hokimi
polkovnik Umanskiy janoblari, yordamchisi podpolkovnik Sokolskiy, oblast politsiya departamentining
politsmeysteri polkovnik Gusakov janoblari, Gesket
janoblarining barcha ishlar boʻyicha oʻrinbosari
polkovnik Susaninlar kirib har biri o“z mavqei,
darajasiga yarasha joy tanlab uzun stol atrofiga o'tira
boshladilar.




Gubernator janoblarining fe'li aynigani shundoqqina
koʻrinib turibdi. Tabiatan tajang, sirkasi suv
koʻtarmaydigan, har bir soʻzni piching-u kesatishlar
bilan aytadigan bu keksa hokimga quvnoqlikdan koʻra,
negadir, koʻproq tajanglik yarashar, kulib soʻzlagandan
koʻra, qovogʻini uyub soʻzlaganda u xiyla xush koʻrinardi.

General janoblari goʻyo xonasiga tashrif buyurayotganlarni mutlaqo koʻrmayotgandek baland derazalar
orqali hovliga koʻz tashlab oʻtirardi. “Qimorbozlar, — deb
oʻyladi u, — bir-biringning choʻntagingni qoqlashga,
xotinlaringni yoʻldan urishga ustasi farangsizlar... Pora
olishda senlarga teng keladigani yoʻq. Ammo, qayoqdagi
bir qaroqchini bir yildan buyon tutolmay, raport ustiga
raport yozasanlar. Hozir soʻz bersam har biring oʻzingni
donishmand qilib koʻrsatasan, tadbirkorlikda Suvorovdan
oshib tushaman deysanlar...”

— Jdanobalr, — sekin gap boshladi general Gesket,
— ahvollaringni soʻrab oʻtirmayman, yaxshi boʻlsa
kerak. Menikini ham soʻrab oʻ“tirmanglar, xudoga shukur
yomon emas. Bugun biz Namoz Pirimqul oʻgʻli haqida
uzil-kesil gaplashib olgani toʻplandik. Bilmadim, bu
qaroqchi qachongacha jazosiz yurar ekan! Polkovnik
Susanin, soʻz sizga!

Bundan ikki oy muqaddam xuddi shunday kengash
boʻlganda Namoz harakatini tugatish boʻyicha tezkor
gruppa tuzib polkovnik Susanin unga boshliq etib
tayinlangan, Samarqanddan to Kattaqoʻrgʻongacha
boʻlgan boʻlislardagi askarlar uning ixtiyoriga berilgan
edi. Polkovnik yoshiga yarashmaydigan bir chaqqonlik
bilan dik etib oʻrnidan turib, katta charm portfelidan
qogʻoz olarkan:

— Janobi oliylari, ruxsatingiz bilan, — deya negadir
juda shoshilib gapira boshladi. — Payshanba bo'lisi
pristavi kapitan Golov raportiga qaraganda...

— Qoʻying oʻsha raportlarni! — jerkib berdi general.
— menga raport emas Namoz kerak!




— danobi oliylari, uni tutish oson boʻlmayapti. Oʻttiz
pristavning hammasi safarbar etilgan... lekin...

— Nima lekin?

— Lekin, janobi oliylari, qaroqchilarning otlari
biznikilarga qaraganda uchqurroq...

— Topgan bahonangizni qarang-a, afti gʻalati burishib
ketdi keksa generalning, — undan koʻra “biz
landovurroqmiz”, desangiz yaxshi boʻlardi, polkovnik!

— Ehtimol...

— Namozning shaykasida taxminan qancha odam bor,
aniqladingizmi?

— Taxminan ikki yuzga yaqin.

— Aniq aytolmaysizmi?

— Aniq ma'lumot yoʻq, janobi oliylari.

— Hammasi qurollanganmi?

— Bir narsa deyolmayman.

— Namoz hozir qayerda harakat qilyapti?

— Kechagi ma'lumotga koʻra, — papkasidan yana
bir qogʻoz oldi polkovnik Susanin, — biram nomlari
qiyinki, ha, mana Joʻyidevona atroflarida harakat
qilyapti.

Dargʻazab general bilan dovdirab qolgan polkovnik
oʻrtalarida boʻlayotgan asabiy savol-javob Kattaqoʻrgʻon
uyezd hokimining bir luqmasi bilan toʻsatdan toʻxtadi.

— Kechiradilar, — dedi u oʻrnidan yarim turib, —
Namoz hozir Mitan boʻlisida, qoʻlimda aniq ma'lumot
bor.

— Menimcha, — gapga aralashib e'tiroz bildirdi
Samarqand uyezdi hokimi. — Namozning otryadi shu
kecha-kunduzda Nurota tomonlarda yuribdi.

— Namozning oʻzi qayerda, deyapman? — generalning
bu savoli munozara boshlashga tayyor turgan
janoblarning hammasiga qaratilgan edi. Tik turgan
Susanin savol menga berildi deb oʻylab, “joylarda birbiridan mustaqil harakat qilayotgan otryadlarning
barchasi Namoz ismi bilan ish yuritadi, shuning uchun




uning oʻzi shaxsan qaysi otryadi ichida ekanligini
aniqlash mushkul...”, deb suhbatga aniqlik kiritmoqchi
boʻlgan edi, keksa general endi rosmana tutaqib ketdi.
Tutaqib ketganda gubernator janoblarining ovozi,
odatda juda mayin, xuddi erkalayotgandek boʻlib
eshitilardi:

— Azizim, hozirgina Namoz Payshanbada deb qasam
ichayotgan edingiz-ku! — qalampirdek achchiq kinoya
bilan soʻradi general, — yoki men yanglish
eshitdimmikan?

— Men, janobi oliylari...

— Xoʻsh? — toʻsatdan oq oralagan siyrak qoshlari
gʻalati chimirilib ketdi generalning, — uni tutmoq uchun
qanday choralar koʻryapsiz?

— Avvalo, otryad a'zolarini aniqlayapman.

— Yaxshi.

— Namozdan pul olgan, naf koʻrgan kishilarga jarima
solayapmiz, shunday qilib uni yakkalab qoʻ“ymoqchimiz.

— Chakki emas.

— Namozni berkitgan kishilarni qamoqqa olish
haqida buyruq berdik.

— да 802.

— Din peshvolari nomidan «Namoz Pirimqul oʻgʻli
dindan qaytgan», deb e'lon qildirdik.

—- Xoʻsh, yana?

— Qozilar sudi Namozni otib oʻldirishga hukm
chiqarib berdilar.

— Azizim, bularning hammasi yaxshi, — deb qoʻydi
general janoblari, — lekin u bosqinchini otib o`ldirish
uchun avval qoʻlga tushirish kerak-ku! Chiroyli tadbirlar
belgilayapmiz-u, ammo, natija chiqmayapti. Bilib
qoʻying, Turkiston general gubernatori Grodekov janobi
oliylari qattiq tashvishdalar. Har kuni, har soatda
axborot berib turishimni talab qilyaptilar.

Gesket janoblari kengashda ishtirok etayotganlarning barchasidan Namoz harakati xususidagi fikr-u




mulohazalari, bu «yuqumli kasallik»ning oldini olmoq
uchun qanday chorai tadbirlar belgilayotganlarini
alohida-alohida soʻrab chiqdi. Rus ofitserlarida
qattiqqoʻllik, tadbirkorlik yetishmayotganligi, shuning
uchun ham bevosh avom qarshisida ojiz boʻlib
qolayotganligi haqda alam bilan, uzoq gapirdi. Namozni
tutishga ishtirok etmayotgan, yordam berishni
xohlamayotgan boʻlis hokimlari, ellikboshi-yu
mingboshilarni zudlik bilan ishdan olib tashlab, oʻrniga
imperator oliy hazratlariga sadoqat bilan xizmat qilishga
tayyor turgan kishilarni tayinlash kerakligi haqida
uyezd hokimlariga koʻrsatma berdi.

— Janob Gusakov, soʻz sizga! — dedi general
so`zlashdan charchadi shekilli, yumshoq oʻrindiqqa asta
choʻkib.

Politsmeyster Gusakov uning axborotini birinchi
boʻlib tinglamagani va kunora yetkazib turgan
raportlarini loaqal gap orasida boʻlsa ham eslatib
oʻtmagani uchun izzat-nafsi olinib, Gesket janoblaridan
xafa boʻlib, «General boʻlsang oʻzingga, vaysaqi xotinga
oʻxshab hadeb javrayberasanmi», degan soʻzlarni
fikridan oʻtkazib oʻtirgandi. Shoshmasdan oʻrnidan
turdi:

— Janobi oliylari, umuman biz ham talay tadbirlar
belgilab qoʻydik.

— Masalan?

— Masalan, har bir qishloqda agentlarimiz bor. Ular
bizni kerakli ma'lumotlar bilan ta'minlab turishibdi.
Toʻgʻri, ma'lumotlar kechikib kelyapti, qishloqlar
oʻrtasidagi aloqa yaxshi yoʻlga qoʻyilmagan. Susanin
janoblarining fikri toʻg'ri. Qaroqchilar bag'oyat uchqur
otlarga minib olganlar. Koʻpincha biz ularni quvib
yetolmayapmiz. Buning ustiga avom xalqning koʻpchiligi
Namoz tarafida. Buni ham unutmasligimiz kerak.
Aytishlaricha, u yoʻqsillarga pul bilan, oziq-ovqat bilan
yordam berayotgan emish. Lekin, shunday boʻlsa ham




Namoz nomi bilan harakat qilayotgan ba'zi bir
otryadlarga oʻz odamlarimizni kiritishga muvaffaq
boʻldik...

— Mana bu tadbiringiz zoʻr boʻlibdi, janobi polkovnik!
— xursand boʻlib ketdi shekilli, general kaftlarini birbiriga ishqab qoʻydi, — yovning tashida boʻlguncha,
ichida boʻl, degan gap bor. Garchi bu eski gap boʻlsa ham,
hech qachon eskirmaydigan hikmatdir. Buni
unutmasligingizni soʻrayman, janoblar. Qo'ʻrgʻonni
tashidan ololmasak, ichidan nuratishimiz kerak. Xoʻsh,
yana, davom eting.

— Namozni tirik tutib kelgan yoki boshini kesib
kelgan kishiga katta pul va'da qildik, — axborotini
davom ettirdi politsmeyster janoblari.

— Bu endi eski gap. Lekin, menga qarang, polkovnik,
siz shuncha pulni qayerdan olasiz? Bitta kallakesarni
deb poshsholik xazinasidan shuncha pulni isrof qilishga
qanday jur'at etdingiz?

— Janobi oliylari, ruxsatingiz bilan aytsam, bu
mablag“ xazinadan olinmaydi. Namozdan jabr koʻrgan,
undan qoʻrqib, yuragini hovuchlab yurgan puldorlar
hokim-u mingboshilar Namozga qarshi ishlatingiz, deb
juda katta mablagʻ jamg`arib berdilar... biz mukofot
pulini ana shu jamg'armadan berurmiz.

— Ofarin, mana bu tadbiringiz hammasidan zoʻr
boʻlibdi! — Gesket janoblari ohista qarsak chalib qoʻydi,
— lekin, janob polkovnik, menga ayting-chi, qaroqchi
Namozning boshi siz aytgan yuz ming tangaga
arzirmikan?

— Arziydi, — bir daqiqa toʻxtab, soʻng miyigʻida
kulgancha davom etdi politsmeyster, — agar oʻzimizning
boshimizni ehtiyot qilishni istasak, arziydi!

— Nima, Namoz bizga ham tahdid soladi dek
oʻylaysizmi? — miyigʻida kulib, istehzoli bir ohangda
so'radi general gubernator.

.— Namoz hozir Samarqandda!!!




— Nima?!

— Bugun kechasi Yoqubxon boyning uyini bosdi!

— Mening qandolatchimni-ya! — ikki kaftini
stolning qirgʻogʻiga bosib sekin oʻrnidan tura boshladi
keksa general, — Yoqubxon boyni-ya?

— Ha, oʻshani!

— Imperator oliy hazratlari nomidan buyuraman, —
xuddi katta qoʻshinni hujumga olib kirayotgandek bir
vajohat bilan dedi general, — qaroqchi Namoz otryadini
bir haftaga qolmay tugatasiz! Bo'lmasa, hammangizni
ishdan olib tashlayman!

IHI bob

Qasoskorlar qarorgohi

Buxoro amirligiga qarashli Xatirchi bekligi yaqinida
Oqdaryo bilan Qoradaryo qoʻshiladigan xushmanzara bir
joyda orolcha hosil boʻlgan. Nari borsa uch ming tanob
keladigan bu orolcha qamish-u qoʻgʻaylar bilan
qoplangan.

Shoʻrxok maydonlarda yulgʻin-u yantoqlar oʻsib
yotadi. Orolchaning koʻp qismi botqoqlik va onda-sonda
uchraydigan mayda koʻlchalardan iborat boʻlgani uchun
bu atroflardan yozmi-qishin oʻrdag-u qashqaldoqlar
arimaydi.

Ammo, ovchilar bu yerga qadam bosishga botina
olmaydilar. Orolda arslonlar yashaydi. Bitta oʻrdak
otaman deb vahshiylarga yem boʻlib ketgan ovchilar
haqida atrofdagi qishloqlarda koʻp afsonalar toʻqilgan.

Namozning behisob qarorgohlaridan biri shu yerda.
Orolchaning qulaylik tomonlari koʻp. Avvalo u amirlik
bilan Kattaqoʻrgʻon uyezdi chegarasida joylashgan.
Oʻngdan xavf paydo boʻlsa chapga, chapdan xavf paydo
boʻlsa, oʻng tarafga ot qoʻyib ketish imkoniyati bor.
Undan keyin orolcha chor tomondan daryo bilan oʻralgan




emasmi, daryo suvlari toʻsatdan qilinadigan hujumdan
Namozni ehtiyot saqlaydi. Orolga Oqdaryo orqali
oʻtiladigan yakka-yu yolgʻiz kechuvni markentli kemachi
Xudoyberdi bobogina biladi. Chol Namozning daragini
eshitgandayoq gʻoyibona uni yaxshi koʻrib oʻziga oʻgʻil
qilib olgan. Qasoskorlar har oyda bir martaba shu yerga
tunagani, toʻgʻrirogʻi bir-birlari bilan uchrashib,
navbatdagi harakatlar rejasini tuzgani kelishadi.

Kech payti edi. Kunboʻyi yer-u koʻkni xumdondek
qizdirgan saraton quyoshi asta-sekin Oltinsoy togʻlari
ortiga oʻtib keta boshladi. Osmon rutubatli.
Qamishzorlar orasida basma-basga qurbaqalar
sayrashadi, qayerdadir kechki ovga chiqqan ilon
chirillaydi, qushlarning patirlatib qanot qoqqani,
qamishzorlarning shatirlagani eshitilib qoladi. Ahyonahyonda Qoradaryo tomondan esgan yengil epkin
dimoqqa achigan loy, chirindilar hidini keltirib uradi.

Yalanglikdagi qamishdan omonat qurilgan katta, keng
kapa yonidagi yeroʻchoqda biqirlab katta qozon qaynaydi.
Kimdir oʻt qalab, oʻchoq atrofida oʻralashib yuribdi.
Nariroqdagi omonat qoqilgan qoziqlarga bogʻlangan
otlar dumi bilan tinmay pashsha qoʻrib, gʻars-g“urs beda
chaynaydi. Maydondagi qurigan qamishlar ustiga
toʻshalgan katta kigiz ustida Namoz oʻtiribdi. Xotini
Nasiba uning yelkasidagi yarasini siqib, patosini
chiqarish bilan mashg£ʻul.

— Og'ʻriyaptimi? — achinib soʻraydi suyukli xotini.

— Siqaver, chidasa boʻladi,— tishini-tishga bosib
deydi Namoz.

Bundan ikki oycha oldin Namoz Payshanba
mavzeida toʻsatdan qurshovga tushib qoldi. Tunagani
oʻrikzorda toʻxtashgan edi. Eshimoqsoq choʻllarida
hech qanday tantanasiz, childirma-yu surnaysiz
Namozning opasi Ulugʻoy, qaynonasi Bibiqiz xola, bir
mullo-yu oʻn besh chogʻliq yigitlar ishtirokida ikki
yoshning nikoh to`ylari boʻlib o'tgan. O`shandan buyon




Nasiba sevgilisining yonida, kunduzlari birga ot
qoʻyadi, tunda hech kimga ishonmay uning qoshida
poyloqda turadi... Oʻsha Payshanbadagi oʻrikzorga
tunagani tushgan kechalari ham Nasiba odatiga koʻra
uygʻoq edi.

— Namoz aka, Namoz aka, deyapman, — hovliqib
erini turtkilay boshladi Nasiba.

Namoz juda tez uygʻonishga oʻrganib qolgan. Uyqusi
qochib, darhol boshini koʻtardi:

— Nima deysan?

— Otlar bezovta kishnayapti!

Namoz shoshilib buyruq berdi:

— Yigitlar, otlaninglar!

Yoʻq, kechikishgan ekan. Harbiy pristav Petr
Shirikovning askarlari oʻrikzorni chor tomondan
qurshab kelmoqda edi.

— Yorib chiqamiz, orqamdan! — oʻkirib yubordi
Namoz.

Oʻsha kechasi uch doʻstlaridan judo boʻldilar.
Namozboy yelkasidan oʻq yedi. Yaralanganini Lolovoy
dashtlariga yetib olganlaridan soʻnggina payqab qoldi
u... O'shandan buyon Namozboyning yarasiga Nasiba
qaraydi, siqib patosini chiqaradi, iliq suv bilan yuvib,
Sergey tabib maxsus tayyorlab berib yuborgan
dorilardan surkaydi, chap qoʻli, yelkalarini soatlab
uqalaydi. Kechalari xudoga yolvorib, suyukli erining
yarasiga tezroq shifo berishini soʻraydi.

— Qani, qo`lingizni sekin-sekin koʻtaring-chi,—
iltimos qildi Nasiba.

— Voyboʻy, juda qiynab yubording-ku, — boshini
silkitib qo`ydi Namoz. Soʻng chap qo'lini yelkasi barobar
koʻtarib, bir nafas havoda muallaq ushlab turdi.

— Qo'ʻlingizga jon kirib qolibdi-ku, Namoz aka! —
oʻzida yoʻq sevinib ketdi Nasiba.

— Lekin, jimirlashi qolmayapti, nazarimda joni
yoʻqdek.




— Endi barmog'ʻingizni tugib musht qilingchi. Sergey
bobo «qoʻli mushtga kelsa shu tuzalgani», degan edilar.

— Mana, jonim, boʻldimi?

— Xudo xohlasa, barmoqlaringiz ham jonlanay deb
qoldi!

Nasiba erining yelkasiga yoʻl-yoʻlakay yuvib, ot ustida
quritib kelgani oq chit yaktakni tashlab boshiga gulli
dastorini chiroyli o“rarkan, negadir uning qizib turgan
keng koʻkragiga boshini qoʻyib, bir nafas jim qoldi...
Ishqilib, xudoning oʻzi asrasin suyuklimni. Unga qiyin,
juda ham qiyin shu paytda. Tun-u kun ot ustida, na yebichishida, lazzat-u na yotib-turishida halovat bor, na
toʻyib uxlaydi, na bir miriqib dam oladi u... Har odimda
xavf kutadi uni. Toʻralar tomonidan yollangan sotqinlar
otib oʻldirish uchun har joy, har joylarda poylab, pisib
yurishibdi. Boshini kesib olib borib, mukofot olish payida
yurganlar son mingta. Uning esa bularni oʻylashga vaqti
ham, toqati ham yoʻq. Uni deb qurol koʻtarib chiqqan
yuzlab qasoskor yigitlarni otlantirishi, qurol berishi,
boqishi kerak. Buning ustiga mana bu yara uning
tinkasini quritib, quruq suyak qilib qoʻydi. Ozib-toʻzib,
naq qovurgʻalari sanalib qoldi uning...

Tabiatan rahmdil, yumshoq koʻngil bo“lgan Namoz
ba'zan rafiqasining ana shunday koʻksiga bosh qoʻyib,
nozlanishiga erk berar, katta, dagʻal qoʻllari bilan
allaqanday xushboʻy hidlar ufurib turgan sochlaridan silab
erkalar, bunday paytlarda koʻpincha, olishuvlar, otishuvlar
tufayli dag'allashib ketgan qalbida allaqanday shirin, totli
tuygʻular gupurib ketar, entikar edi... Nasibasiga achinar
edi u. Axir, qiz bo“lib tuzukkina toʻy ham koʻrmadi bechora.
Turmushga chiqqan tengqurlari qatori uy yasatib,
taqinchoqlar taqib, chiroyli liboslarini koʻz-koʻzlab
kelinchaklik gashtini ham surolmadi. To'ylari bo'lgan
kechasiyoq quvgʻin boshlangan. Oʻshandan buyon ot
ustidan tushmaydi bu qiz. Goh mozoristonda, goh
changalzor-u toʻqayzorlarda tunashadi. Otishmalar,




`

qilichbozliklar, battol boy-u zolim hokimlarni
kaltaklashlar... Axir, nima boʻlganda ham bular ayol
kishining ishi emas-da! Qiyin, juda qiyin Nasibasiga!

Namoz xoʻrsinib bosh chayqadi. Sog“ qoʻli bilan
Nasibaning sochlaridan ohista siladi:

— Tur endi, jonim, bir oz mashq qilaylik. Iye,
yig'layapsanmi?

— Oʻzim, shunday... — dedi Nasiba kaftlari bilan
yuzini sidirib.

— Onangni sogʻindingmi?

— Yo'q, oʻzim, o“pkam toʻlib ketdi.

— Yigʻlama, jonim, xudo xohlasa hammasi joyida
boʻladi.

— Sizga achinaman, Namoz aka.

— Voy tentagim-ey, menga nega achinasan? Ostimda
uchqur otim, qoʻlimda qilich, yonimda suyukli xotinim! Men
erkin qushman-ku, jonim. Erkim oʻzimda. Demak, men bu
dunyodagi eng baxtli kishiman. Undan koʻra erk-u huquqi
toptalib, najot yoʻlini topolmay, ingrab yotgan minglab
yoʻqsillarning taqdiriga achinaylik, oʻshalarga yig'laylik.
Yoʻq, shirinim, men oz boʻlsa ham ozodlik nash'asini totib
koʻrdim. Men uchun yigʻlama endi, kelishdikmi?

— Kelishdik!

Nasiba sakrab turib, Namoz akasining qoʻlidan tortdi.
Shundoqqina yonginalarida kigiz ustida turgan ikki
toʻpponchani olib, qamishlar orasidan ketgan yolgʻizoyoq
yoʻl orqali boshqa bir maydonchaga oʻtdilar. Turmush
qurganlaridan buyon, imkoniyat tugʻildi deguncha, goh
miltiqdan, goh to“pponchadan belgilangan moʻljalga oʻq
uzib mashq qilishadi. Nasiba yaxshigina mergan boʻlib
qolgan. Hatto u ot choptirib ketaturib ham aniq mo`ljalga
ola oladi. Yerda turganida osmonda uchib borayotgan
qushni bemalol urib tushiraveradi.

— Ot! — dedi Namoz qoʻlidagi maxsus tayyorlangan
va oʻq otilaverganidan ilma-teshik boʻlib ketgan latta
tugunchani ko'kka irgʻitib. — Tez boʻl, ot!




Nasiba garchi tuguncha yerga tushguncha tepkini
uch bora bosgan boʻlsa ham bir marta tegiza oldi,
xolos.

— Shoshilib qoldim.

— Shoshmaslik kerak, — ta'kidladi Namoz, —
shoshsang mo'ʻljalni toʻgʻri ololmaysan. Imillasang, yana
bir balo, unda raqibing seni otib qoʻyadi. Kim bir daqiqa
kechiksa, oʻsha yutqizadi. Bizning ishimiz ana shunday,
jonim. Eng muhimi, sovuqqon boʻlish kerak. Senga
oʻxshab, hayajonga berilib, oʻzimni yoʻqotib qoʻygan
paytlarim ham koʻp boʻlgan. Oʻshanda yaxshi
imkoniyatlarni qoʻldan boy berib qo'yganman... Qani
tayyorlan, ot! Barakalla, bu gal zorsan!

Qosh qorayguncha qamishzorlar ortidan oʻq
tovushlari, er-u xotinning qiyqirib kulgan baxtiyor
ovozlari eshitilib turdi

IV bob

Shayton yoʻldan ozdirgan yigit

Qorongʻi tushishi bilan oʻnboshilar birin-ketin
qarorgohga kelib, Namoz bilan koʻrishib boʻlgach,
ovqatlanishga oʻtira boshladilar. Kechki taomdan soʻng
Namoz joʻralaridan ajralib omonat qurilgan
qamishkapaga oʻtdi. Odatda u oʻnboshilarini yolgʻiz
qabul qiladi, oralarida boʻlgan suhbatni koʻpincha boshqa
oʻnboshilaridan sir tutadi.

— Qobilni chaqir, — dedi Namoz uning buyrugʻiga
mahtal boʻlib turgan Kenja Qoraga.

Xiyol oʻtmay qamishkapaga yigirma sakkiz-oʻttiz
yoshlardagi oʻrta boʻy, xipcha bel, harakatlari chaqqon
Qobil kirib keldi.

— Ohbo Namozboy-ey, yaralar tuzalay deb qoldim)
axir? — qamish toʻshalgan yerga oʻtirayotib soʻradi
o'nboshi.




— Xudoga shukur, — negadir toʻsatdan qovoqlarini
uyib oldi Namoz, — xoʻsh, qaysi yurtlarda, qaysi
muzofotlarda boʻldingiz, gapiring Qobil aka.

— Shu Payshanba, Jumabozor taraflarda, oʻzingiz
aytgan joylarda boʻldim. — Axborot berdi oʻnboshi.

— Odamlarning kayfiyati qalay?

— Hammasi sizni, yigitlaringizni duo qilyapti,
Namozboy.

— E, bu eski gap-ku, Qobil aka.

— Yangisi shuki, jumabozorlik oʻn uch yigit agar ot
bilan qurol bersak bizga qoʻshilishmoqchi.

— Qurol... — gʻijinib qo`ydi Namoz, — hammasiga
qurol kerak, ot kerak... Panshaxa bilan urishib
boʻlmaydi, buni oʻzimiz ham bilamiz.

— Yana bir gap shuki, bozor kuni jarchi yollab
sizning nomingizdan jar chaqirtirdim.

— dar chaqirtirdim? — oʻtirgan oʻrnida bir qoʻzgʻolib
qoʻydi Namoz.

— Ha, shunday qildim, — davom etdi Qobil o'nboshi,
— «Hokim-u toʻralarning betiga tupuring, boy-u
savdogarlar oldida qaddingizni gʻoz tuting, ularga
egilmang! Orqangizda qasoskor Namozboyning yigitlari
turibdi», degan gaplarni ayttirdim.

— Keyin nima boʻldi? — oʻyga tolib soʻradi Namoz.

— Keyin Toʻraboqqoldan tortib olingan bir xurjun
kumush tangani bozorchilar oʻrtasiga sochtirib
yubordim. Keyin...

— Xoʻsh, keyin-chi?

— Keyin mingboshining yigitlari bilan otishma
boʻldi?!

— Otishma boʻldi.

— Ha, otishma boʻldi. Qattiq otishdik. Ravshan,
Zamon degan yigitlarimdan judo boʻldim... Siz ularni
yaxshi bilardingiz.

— Bola-chaqasi bor edi bechoralarning, — yurakbagʻri ezilib dedi Namoz.




— Dafn etganimizdan keyin har birining uyiga bir
hovuchdan tilla tanga berdirib yubordim.

— Yaxshi qilibsiz. Ayting-chi, oʻ'nboshi, odamlar
bizning orqamizdan ergasharmikan?

— Hozir ergashmas deb qoʻrqaman.

— Nega bunday deb oʻylaysiz?

— Erkak zoti borki, hozir hammasi dalada. Ekintikini bilan mashgʻul ular.

— Kuzga borib-chi? Kuzda koʻtarilarmikin xalq?

— Xudo xohlasa...

Rahmat sizga, boʻshsiz, damingizni oling. Namozning
yoniga birin-ketin Esergep bilan Sherniyoz kirishdi:
kiyim-boshlari bir ahvolda, soch-soqollari oʻsib yuzlari
tanib boʻlmas bir qiyofada, oʻzlari ham xiyla
charchagan, horgʻin koʻrinishardi. Namoz shoshilib
oʻrnidan turib garchi xiyol avval koʻrishib hol-ahvol
soʻrashib olgan boʻlsa-da, yana ularni galma-gal
bagʻriga bosib, yelkalarini uzoq siladi. Namozboyning
topshirigʻi bilan bu ikki ajralmas doʻst Mari degan
shaharga ahaltaka uchqur otlar xarid qilish uchun
ketishgandi, hozirgina oʻsha yoqdan qaytib kelishdi
ular.

— Xoʻsh, qozoq doʻstim, gapir endi! — dedi Namoz
qamish ustiga choʻkib.

— Oʻ`si oʻzing aytqankimi qildiq, — soʻz boshladi
Esergep mamnun bir qiyofada. — Kimda uchqur at
barligʻini eshitsak, axtarib tabib savdasini qildik.
Paygalarda chapdiq, birinchliqti alg'an atlargʻa talashibtartishib oʻtirmay iyesi soʻragʻan puldi beraberdiq,
shuytib tulparlarda qoʻlgʻa kiritaverdiq.

— Jami qancha ot keltirdingizlar? — qiziqsinib
soʻradi Namoz.

— dJiyirma chaqti.

— O`zimiz mingan bilan yigirma ikkita, — gapga
qoʻshildi Sherniyoz, — Namoz aka, bular ot emas, lochin!
Qanot chiqarib uchmasa odam emasman.




— Mirza Hamidning dodini berar ekanmiz-da! —
xursand boʻlib ketdi Namoz, — lekin boplabsizlar,
barakalla azamatlar... Xoʻsh, oʻsha yoqlarda
odamlarning kayfiyati qalay?

— Biz barib tushqan oʻvi Marida temirjoʻlchilar
minan kazak askardar oʻrtasinda atishpa boʻlg'an, —
axborot berdi Esergep, — koʻp qon toʻkulgen koʻrunat,
an soʻng temirjoʻlchilargʻa kasiblar qoʻshulgʻan...
Tashqanttin askar barib kupin qilichtin oʻtqazgan...
lekin u tarafdarda-da qasaskar jigitlar bash
koʻtarajatqan emish...

— Rost aytayapsanmi?

— Karvon saroylarda duv-duv gap, — suhbatga
qoʻshildi horib-charchab turgan Sherniyoz, — hatto
sizning ovozangiz oʻsha taraflarga ham borib yetibdi.

— Yoʻgʻ-e!

— Qasam ichardim-u, lekin urishib berasiz-da.

— Rahmat sizlarga, doʻstlarim, — shu paytda
Namozning kayfiyati koʻtarilib, qulfi dili ochilib ketgan
edi. — Keltirgan yaxshi otlaringiz uchun ham,

xushxabarlaringiz uchun ham mingdan-ming rahmat
sizlarga. Endi borib dam olinglar. Gaplashadigan gaplar
koʻp, fursat topib gaplashib olarmiz...

Navbati yetib Namozning huzuriga Nazarmatvey
kirdi. Tabiatan quvnoq, sergap, hech qachon hech narsani
tashvishini qilmaydigan oq koʻngil Nazar Matveyevichni
doʻstlari goho qisqagina qilib «Nazarmatvey» deb
chaqirishadi. Bolaligidan buyon oʻzbeklar orasida
yashab, oʻzbek tili urf-odatini yaxshigina bilib olgan oqsariq yuzli, koʻk koʻz, mallasoch bu yigit Namoz
yigitlaridek o'zbekcha chopon kiyib, boshiga koʻk
parchadan ixcham salla oʻrab olganda askar yigitdan
koʻra koʻproq u mullavachchalarga ham oʻxshab ketar
edi. Namozning yigitlari bir-birlari bilan hazilkash,
koʻngli yaqin oʻrtoq boʻlib ketishgan. Bir-birlariga laqab
qoʻyib, goho askiyalar aytishadi, qiziqchiliklar qilishadi.




Askiyaboshlardan biri soʻz oʻyiniga berilib ketib,
Nazar Matveyevichni «Nazar mullo» deb yubordi. Shushu boʻldi-yu, oʻrtoqlari goho uni Nazar mullo, goho
Nazarmat deb chaqiradigan boʻlishdi. Nazarmatvey hozir
otryadning joni-dili bo“lib qolgan qurol topish, oʻq-dori
tayyorlash, yangi kelgan yigitchalarga ot minish, miltiq
otishni oʻrgatish uning boʻynida, usiz shu kechakunduzda Namoz hech narsa qilolmagan boʻlardi. Unga
qattiq suyanib qolgan. Nazarmatvey Namozning
huzuriga boshini quyi solib, g'amgin bir ahvolda kirdi
— Suren Dadayanning oʻlimi uning qaddini bukib
qoʻygan edi.

— Eshitdim, — dedi Namoz doʻstini qarshilash
uchun oʻrnidan turarkan, — hammasini eshitdim, ajoyib
yigit edi, lekin nachora, doʻstim!

— Qo'ʻlimda jon berdi, — Namoz koʻrsatgan joyga
oʻtirayotib gap boshladi Nazarmatvey. — Bechora joni
chiqib boryapti-yu, «agar senga nasib qilib, mening
onaginamni topa olsang, oyoqlarini oʻpib qoʻygin», deydiya! Esingdami, Ivanboynikida yurganimizda daryo
boʻylarida qanaqangi mungli ashulalar aytib berardi
bizga...

— Hammasi esimda, — xoʻrsindi Namoz.

— Esingdami, baliq tutib oʻtirgan paytimizda qilgan
qasamyodimiz? Tirik boʻlsak, shu uch yetim hamisha
birgamiz, oʻlsak bir-birimizni ko'mamiz, deb qasamyod
ichgandik...

— Qo'y, yigʻlama doʻstim, — betoqat boʻlib oʻrnidan
turib ketdi Namoz. — Undan koʻra menga tafsilotini
gapirib ber, axir Suren darrov oʻzini oʻqqa oldirib
qoʻyadigan landovurlardan emas edi-ku!

— Gapiraman, hammasini gapiraman, — boshini
alam bilan chayqab, xoʻrsina-xoʻrsina davom etdi
Nazarmatvey, — topshirigʻingga binoan biz avval kazak
askarlar kazarmasini sinchiklab oʻrgandik, oʻttiz soldat,
ikki ofitser toʻra bor ekan. Qurol-yaroqlar saqlanayotgan




ombor kazarmaning chap biqinida ekanligini aniqladik.
Hujum qilsak baribir kazaklar bizni qirib tashlaydi,
oʻylay-oʻylay oxiri Suren ikkimiz bir qarorga keldik...
Otryadni uch oʻnlikka boʻldik. Birinchi onlik kazarmaga
hujum qilib, darrov orqasiga chekinadi, izzat-nafsi
haqoratlangan kazaklar ularni quvlashga tushadi,
pistirmada yotgan ikkinchi oʻnlik kazaklar ortidan
chiqib orqaga qaytishlariga imkon bermay turadi.

Xuddi shu paytda men oʻzimning oʻngligim bilan
yashin tezligida kazarmaga bostirib kiraman-u
ombordagi miltiqlarni olib chiqib ketaman...

— Lekin rejalaring chakki boʻlmagan ekan! — tan
berib dedi Namoz.

— Natijasi ham soz boʻldi, — davom etdi Nazar mullo.
— Yigirma toʻrt miltiq, uch ming dona oʻq olib chiqib
ketdim... lekin, do“stginamdan judo boʻldim, Namozboy,
bolalikdan birga oʻsgan edim u bilan.

— Ilojingiz qancha, jang qurbonsiz boʻlmaydi

deydilar...
— Ukamdek boʻlib qolgan edi, — yana alam bilan bosh
chayqadi Nazarmatvey, — eng yomoni men yana

yetimcha boʻlib qoldim, Namozboy.

Oʻnboshilar keltirayotgan xabarlar Namozning goh
qalbini tirnar, goh dilini yayratib yuborar edi. Kenja
Qora hammasidan ham xunuk xabar keltirdi: Ziyovuddin
begligida harakat qilayotgan oʻnboshi Arslonqul boy-u
badavlatlardan tortib olingan boyliklarni ularni haqiqiy
egasi mazlumlarga tarqatish oʻrniga allaqayerlarga
berkitib yurgan emish! Nahotki, Namoz nomidan u
talonchilik qilayotgan boʻlsa! Dahshatku bu! Namoz va
uning qasoskor yigitlarining nomini yomonga chiqarish,
el oʻrtasida obroʻyini toʻkish uchun ataylab
qilayotganmikan yoki tabiatida pulga, boylikka oʻchlik
bormikin bu qaysar yigitning? Unisi ham, bunisi ham
boʻlishi mumkin, ha, bu qo`rs yigitdan hamma narsani
kutish mumkin... Lekin nima boʻlganda ham buning




oldini olmoq darkor. «It emgan, — qamishkapada betoqat
yura boshladi Namoz, — haydayman, yoʻq, yaxshisi
koʻpchilik oldida otib tashlayman uni! Toki boshqalarga
saboq boʻlsin, toki boshqalar bu yoʻlga qadam bosmasin».

Namoz kapa ichidan zanjirini uzgan sherdek bir
vajohatda otilib chiqdi. G'azablanganda u qoʻrqinchli bir
qiyofada koʻrinardi. Buni yigitlar yaxshi bilishadi.
Hammalari gur etib oʻrinlaridan turib yuraklarini
hovuchlaganlaricha boshlarini solintirib jim turishardi.

Arslonqul novcha boʻyli, qotmadan kelgan, xuddi
dahbedli Hamdamboyga oʻxshab katta burni bug'doyrang
yuzini qoplab tushgan, siyrak soqolli oʻttiz besh
yoshlardagi bir yigit. Jasurligi, usta merganligi bilan u
yigitlar qalbini rom qilgan. Qamoqdan qochib kelayotib
yoʻl-yo“lakay ikki mirshabni oʻldirib qaytgan bu yerga.

Namoz yigitlar qatori boshini xiyol egib,
mensimaygina qoʻl qovushtirib turgan magʻrur
Arslonqulga yaqinlashib, boʻynidagi tumorni shartta
uzib oldi:

— Bunda nima deb yozilgan?

— Bilmayman! — ters javob qaytardi Arslonqul.

— Nega bilmaysan?

— Savodim yoʻq, o“qimegenmen!

— Yigitlar, — safda turgan boshqa joʻralariga
murojaat qildi Namoz, — qani aytinglar-chi, bu tumorda
qanday soʻzlar yozilgan?

— Hazrat Navoiyning soʻzlari, — oʻttiz chogʻli yigit
bir ogʻizdan takrorladi, — «Ilgimdin kelguncha zolim
tig'in ushotib, mazlum jarohatigʻa intiqom malhamin
qoʻydim» — degan soʻzlar bitilgan...

— Nega hamma biladi-yu, sen bilmaysen? —
Arslonqul tomon yana bir odim tashlab soʻradi Namoz.

— Men oʻzgalar bilan ishim yoʻq.

— Necha kishini talading?

Arslonqulning oʻrniga Kenja Qora javob qaytardi:

— Yetti kishining uyini bosdi.




— Ulardan qancha pul olding?

— Yuz ming tangacha... — Arslonqulning oʻrniga
yana Kenja Qora javob qaytardi.

— Pullar qani?

— Bilmaymen dedim-ku!

— El oʻrtasida mening yigitlarimni malomatga
qoʻymoqchi boʻldingmi, — Namozning qoʻllari mushtga
tugilib, g'azabli ovozi tishlarining orasidan uzilib-uzilib
chiqa boshladi. — Bozorlarga ot qoʻyib kirganingda,
rastalar yonida oriq qoʻlchalarini darmonsiz choʻzib,
tilanchilik qilib oʻtirgan sagʻirlarga koʻzing
tushmadimi! Suvsizlikdan jizgʻanagi chiqib, qovjirab
yotgan qishloqlardan ot qoʻyib o'tganingda mirobdan
koʻz yoshidek suv ololmay, koʻz yoshini daryo qiib
yolvorayotgan shoʻring qurgʻur becharahol dehqonlarni
ko'rmadingmi! Yoz boʻyi xoʻjayinning yerida qora
yerning kemasi boʻlib ishlab, kuzga borib quruq qolgan
qaddi bukik chorakorlarning faryodini eshitmadingmi!
Yurtdan-yurtga ot surganingda mahkamalar oldida
besh pullik ish bitirish umidida ming tanga sarflab arzi
hokimga yetguncha xoni-monidan judo boʻlib bagʻrini
koʻtarolmay yotgan arzgoʻylarning oh-vohi qulogʻingga
chalinmadimi! Karmisan, koʻrmisan! Sen ana shu
mazlumlarning bagʻr qonidan, peshona teridan paydo
boʻlgan boyliklarni toqqa olib borib bekitgansan, sen
oʻzing ichgan qasamni ham buzding, oʻlimga
mahkumsan, sen it emgan! — Namoz qarshisida burgut
qarash qilib magʻrur kekkayib turgan yigitning jagʻiga
shunday bir kuch bilan urdiki, u gandiraklab borib
orqasi bilan yerga oʻtirib qoldi. Arslonqul oʻtirgan
oʻrnida xuddi yaralangan boʻridek xunuk tikilib turar,
qonga toʻlgan koʻzlarida yovuz bir niyat yal-yal yonar
edi.

— Otib tashlayman! — Namoz gʻilofidan to`pponcha
sug“urayotgan edi, yonginasida turgan Qodirxoʻja
shoshilib uning qoʻlini ushladi:




— Oʻzingizni bosing, Namozbek, — anchagina
Namozning qoʻlini ushlab turdi keksa Qodirxoʻja. — Uni
shaytoni layin yoʻldan ozdirgan koʻrinadi. Arslonqul, tur
oʻrningdan, Namozbekdan kechirim soʻra, doʻstlaringga
uzr ayt!

Arslonqul shoshmasdan oʻrnidan turib boshini baland
koʻtardi:

— Men odam bolasidan kechirim soʻragʻan emesman.

— Bosqinchi! — tishlari gʻijirlab ketdi Namozning.

— Gapim shu, kechirim so“ramayman, — soʻzlarini
dona-dona qilib gapira boshladi Arslonqul. — Lekin
berkitgan tillolarimni ertagayoq keltirib beraman.
Xohlasang meni otib tashla, xohlasang otryaddan
haydab yubor, gʻing degan nomard, gapim shu!

— Lekin ukam, — xuddi yolvorgandek bir ohangda
dedi Qodirxoʻja, — iqror boʻl, seni shayton yoʻldan
ozdirgan, shunday desang olam guliston.

Arslonqul zimdan yigitlarga bir-bir koʻz tashlab
chiqdi. Ularning nigohida ragʻbat-u achinish sezilmasdi,
hammalari bir kishidek Arslonqulning qilmishini
qoralab turgandek edi:

— Kechirim soʻrashga oʻrgenmegenmen, — boshini
quyi solib dedi Arslonqul, — otsang otib tashlayver.

— Loaqal, bu ishni endi qilmayman, deb soʻz ber,
inim! — ikki tomonini yarashtirishga astoydil bel
bogʻlagan Qodirxoʻja yana iltimos qildi. Arslonqul
boshini baland koʻtarib, safdagilarga bir-bir nazar
tashlab chiqdi: «Yoʻq, yigitlar uni qoʻllabquvvatlamaydiganga oʻxshaydi».

— Gapim shu, — sekin yutinib oldi Arslonqul, — endi
bu noma'qulchilikni qilmeymen.

Namoz toʻpponchasini qaytib gʻilofiga solar
ekan, janjal nima bilan tugashini betoqat kutib,
yurak hovuchlab turgan yigitlariga oʻtirishga
ijozat berdi.

Oʻrtaga noqulay jimlik choʻkdi...




Gʻazabdanmi, qo'rquvdanmi hamon bezgak tutgandek
dagʻ-dag“ qaltirab turgan Arslonqulni Namoz ataylab
yoniga oʻtqazdi. Soʻngra negadir juda bir quvnoq ovoz
bilan Sherniyozga murojaat qildi:

— Dillar xufton boʻlib ketdi-ku, bir juft ashula qilib
bermaysanmi, ukam?

— Avval «Choʻli iroq»ni aytsin!

— Yuraklar qon-u zardobga toʻlib ketgan, tez boshla
ashulangni sher yigit!

— Ketidan oʻyin ham boʻlsin, bir qoʻl-oyoqlarni
silkitib olaylik, — har tarafdan ana shunday takliflar
tusha boshladi. Bir nafasdan soʻng qorongʻi tun qoʻynida
mudrab yotgan orolcha ustida g'amgin qoʻshiq kuylari
yangray boshladi. Sherniyoz ashula aytmas edi, yoʻq,
bamisoli yigʻlayotgandek edi. Bir oʻzi emas, qarindoshurugʻlari olis-olislarda qolib ketgan issiq uyidan,
mehribon kishisidan judo boʻlib, cho“l-u sahrolarda
sarson-u sargardon ot qoʻyib yurgan doʻstlarining dardu hasratlarini ham aytib yig'layotgandek edi u. Olam
sukunat qoʻynida: qamishzorlar orasida jimjitlik,
parranda-yu darrandalar mungli qoʻshiq sehriga mahliyo
boʻlib tosh qotib qolgandek; otlar g“oʻrsillatib beda
chaynashdan toʻxtagan, koʻkdagi yulduzlar ham tosh
qotib qolgandek, faqat qop-qora tun pardasiga oʻralgan
gʻamgin qoʻshiq dard-u hasratlardan iborat boʻlgan
qanotlarini ogʻir silkitib xoʻrsina-xoʻrsina olis-olislarga
uchib borayotgandek...

— Ne uchun dunyoga keldik,
Yaxshilik qilmasak biz.

Ne uchun dunyoga keldik,
Yaxshini bilmasak biz!




V bob

Namoz g`ʻallakorlikni orzu qiladi

Namoz yigitlari bilan amirlikning Ziyovuddin bekligiga
qilgan yurishidan katta zafar bilan qaytdi. Beklikka qarashli
bir yuz yigirma qishloqning deyarli hammasida Namozning
ta'siri kuchli edi shu paytda. Qorachi togʻi etaklaridagi
Toshquduq, Enkichik, Uchbuloq mavzelaridagi kattakichik qishloqlar amirlikka soliq ham to'lamay qoʻyishdi.
Bekning oʻlpon yig'uvchi odamlarini kaltaklab joʻnatishdi.
Ziyovuddin qal'asining begi Amir Sulton oʻzining yaxshi
qurollangan yetmish navkari bilan Namoz oldida ojiz-u
notavon boʻlib qoldi; oxiri yordam soʻrab, amirulmusliminga
murojaat qilishga jazm qildi.

Hakim ponsad! boshchiligida qushbegi joʻnatgan jazo
otryadi yoʻlga chiqqanligini birinchi bo“lib Enkichik
qishlogʻining ellikboshisi eshitib qoldi. Oʻsha oqshom
Namoz yigitlarini toʻplab Oltinsoy qirlari orqali Nurota
togʻlariga oʻtib ketishni rejalab oʻtirgan edi. Enkichikdan
kelgan xabarchi yigit:

— Namozbek, bizga madad bering, — deya qattiq
yolbordi, — shoʻring qurgʻur fuqaroning sizdan oʻzga
himoyachisi yoʻq.

Namoz oʻnboshilarini toʻpladi. Abduqodirxoʻja
ellikboshi yuborgan nomani baland ovoz bilan oʻqib berdi.
Joʻralar boshini quyi solib jim turishardi.

— Xoʻsh, sizlar nima deysizlar? — soʻradi Namoz,
— juftakni rostlab qolamizmi yoki borib dehqonlarni
himoya qilamizmi?

— Ketib qolsak, bu yurtlarda obroʻyimiz ikki pul
boʻladi, — birinchi boʻlib soʻz oldi Arslonqul.

— Arslonqul ogʻam rost soʻz aytdi, — qisqa qilib
fikrini bayon etdi Sherniyoz, — qochgan nomard!

! Ponsad — besh yuz navkar sardori.




— Kattaroq qoʻshin bilan olishib, oʻzimizni
chiniqtirib turishimiz ham kerak, — joʻralarning fikrini
tasdiqladi Nazarmatvey, — jangchi soya-salqinda
yonboshlab yotib emas, balki jang qilib chiniqadi, buni
unutmasligimiz darkor. Axir bugun boʻlmasa ertaga
katta janglar boshlanib ketadi... tokaygacha ot chopib,
chavandozlik qilib yuramiz.

— Qilichlar ham zanglab ketdi,— kulib dedi Qobil,— bu
zormandani men sabzi toʻg'rashga taqib yurganim yoʻq-ku.

Qisqagina fikr olishuvdan soʻng amirning jazo otryadi
bilan jang qilishga qaror qildilar. Namoz toʻsatdan
qilinadigan hujumning muvaffaqiyat garovi ekanligini koʻp
sinab koʻrgan. Dushman kutmagan joyda, toʻsatdan paydo
boʻlishi kerak. Sodda dehqon yigitining jang usuli ana
shunday edi. Amir askarlarini Buxoro bilan Ziyovuddinbek
chegarasida kutib olish kerak, degan fikr barchalariga
ma'qul tushdi. Tong otguncha ot qoʻyib, chegaraga yetib
oldilar. Shunday bir joyni tanladilarki, Buxoro tarafdan
kelayotgan yoʻl adirlar orasidan oʻtayotib, toraya-toraya
bamisoli tarnovdek boʻlib qolar edi. Qasoskorlarga tong
mahalida Hakim ponsadni mana shu yerda xuddi qopga
solgandek qamab oldilar. Xudo xohlasa Chin-Mochinning
qoʻshinlarini ham yer bilan yakson qilib tashlaymiz, deb
kerilib kelayotgan navkarlar nogahoniy hujumdan
dovdirab, toʻrga tushgan quyondek tipirchilashib, birbirining ustiga ot solib, goh orqaga chekinib, goh oldinga
intilib koʻz yumib ochguncha tutdek toʻkilib bo'lishdi...

Namoz oʻljaga olingan otlarni, kerak boʻlganda
qaytarib olish sharti bilan qishloq dehqonlariga tarqatib
hozirgina bu yerga kelgan edi.

Qo'ʻngan joylari Tuyamo`yin dashtining qoq oʻrtasi,
qishda choʻponlar qoʻy qamaydigan katta devor qoʻrgʻon,
usti shox-shabba bilan yopilgan pastak-pastak
bostirmalardan iborat bir manzil edi.

Kun peshindan oqqan. Quyosh olov purkab dashtni
xumdondek qizdirgan. Chor atrofda dengizdek toʻlqin




urayotgan quyosh yalligʻ“idan oʻzga hech narsa koʻzga
tashlanmaydi. Dasht bamisoli yengil tutab yonayotgandek. Olis yoʻl bosib charchagan zulukdek qop-qora
turkman otlari qoʻrgʻon ichini gir aylantirib qoqilgan
qoziqlarga bogʻlangan. Yigitlar har tomonga tarqab
ketishgan. Biri jazirama issiqni ham pisand qilmay
qaynoq tosh ustiga oʻtirib egar-jabdugʻining sitilgan
joylarini tikish bilan mashgʻul, biri pastqam bostirmaga
kirib, boshiga yostiq oʻrniga egarni qoʻyib jindek mizgʻib
olish payida. Ikkitadan, uchtadan boʻlib suhbatlashib
yurgan, oʻtirganlari ham bor. Kechagi jang hammalarini
kayfiyatini koʻtarib yuborgan. Har bir yigit shu paytda
oʻzini naq Alpomishdek his qilib turibdi.

Namoz pastqam bostirmalardan birida xotini Nasiba
bilan suhbatlashib oʻtiribdi. Suyukli xotini yonboshlab
olgan Namozni yelpib-yelpib qoʻyayapti. Namoz
jahannamdek qizib turgan bu qoʻrgʻonchaga ikki maqsad
bilan qoʻndi. Birinchidan otlarga dam berib olmoqchi,
ikkinchidan Kattaqoʻrgʻonga axborot toʻplash uchun
ketgan Kenja Qora shu yerda kutib olishi kerak.
Shaharda nima gapligini bilmaguncha Nurota
tomonlarga ketolmaydi u.

— Charchadingmi? — xotinining nozik qoʻllarini
kaftlari orasiga oldi Namoz.

Nasiba chiroyli boshini silkitib:

— Yoʻq, charchamadim, — deb qoʻydi. — Namoz aka,
bir gap soʻrasam maylimi?

— Ikkita soʻrasang ham mayli, jonim.

— Qachongacha ot qoʻyib yura beramiz?

— Qalbimda qasos oʻti soʻnguncha.

— Siz ham biror joyga qal'a qurib, tayinli qarorgoh
qilsangiz bo'lmaydimi?

— Yoʻq, boʻlmaydi, jonim.

— Nega?

— Qal'ani qurgan kunimiz general gubernatorning
qoʻshinlari kelib, kulini koʻkka sovuradi.




— Hamma sizni bek deyapti-ku?

— Ishonma, u maqtovlarga. Men beklarni jinimdan
battar yomon koʻraman.

— Kim boʻlmoqchisiz boʻlmasa?

— G'ʻallakor bo'lmoqchiman, — Namoz chordana
qurib oʻtirib oldi, — haqqi-huquqini birov oyoq osti
qilmaydigan erkin gʻallakor bo'lmoqchiman. Keng
dalalarda yayrab ishlasam, hosil pishganda xirmon
tepasiga birov qop koʻtarib bormasa... orzum shu, xudo
haqqi, bundan boshqasi kerakmas. Erkin zamonlar
uchun jang qilayapmiz, jonim.

Tun-u kun yigitlar tengi ot qoʻyib, xavf-xatarlar ichida
yurak hovuchlab yashayotgan Nasibaning ich-ichidan
bir xoʻrsinish keldi:

— Oʻshanaqangi kunlar ham kelarmikan? Qani endi
tezroq kelsaydi. Siz dashtga bugʻdoy ekardingiz, men
oʻgʻilchangizni ergashtirib sizga ovqat olib borardim...
Eh, bunaqa kunlarni kim koʻradi-yu, kim koʻrmaydi...

— Ko'ʻramiz, — boshiga quyilib kelayotgan fikrlardan shavq-u zavqi oshib ketdi Namozning, — xudo
xohlasa kuzga borib butun Zarafshon mazlumlarini
oyoqqa turg'“azaman! Hozircha ularga ot, miltiq
beryapman. Qorni ochga non, yalangʻochga kiyim
beryapman, bukilgan qaddini rostlab olishiga
koʻ“maklashyapman. Shu yildan qolmay, hammasini
oyoqqa turg'azaman. Birgalashib zulm urugʻini yoʻq qilib
tashlaymiz...

— Undan keyinchi? — oʻychan soʻradi Nasiba.

— Boy-u qallob savdogar zotining tuxumini
quritaman.

— Qayoqqa haydaysiz, u shoʻring qurg'urlarni? —
kulib qoʻydi Nasiba.

— Hammasini toʻplab dashtga olib borib bugʻdoy
oʻrdiraman. Hokimlarni toʻplab paxsaga loy teptiraman,
bolalarni Peterburgga oʻqishga jo'nataman, oʻshayoqdan
ilm oʻrganib kelishadi.




— Undan keyinchi?

— Undan uyog'ini, rostini aytsam oʻzim ham
bilmayman, xudo haqqi bilmayman!

— Yurt hokimsiz qolar ekan-da?

— Nega, hokimsiz qolar ekan, jonim? — Namoz
uyogʻiga gap topolmay oʻylanib qoldi. Yana avvalgidek
oʻng tomoni bilan yonboshlab yarim hazil, yarim chin
savollar berib, bahonada qasoskor erining dilidagilarni
bilib olayotgan Nasibaning qoʻlini kaftlari orasiga oldi,
— xohlasa, Eshboʻrini hokim qilib koʻtaramiz.

— Nega endi Eshboʻri akam boʻlar ekanlar? —
savolini davom ettirdi Nasiba.

— Eshbo'ri juda halol yigit. Hammaga bir koʻz bilan
qaraydi. Oʻta rahmdil, mehribon odam. Oʻziga yarasha
qattiqqoʻlligi ham bor. Faqat ana shunday kishilargina
hokim boʻlishga haqli, tushundingmi, jonim?

— Qobil akamga qanaqa vazifa berasiz?

— Unga Dahbedda choyxona ochib beraman. Ulfatni
yaxshi koʻradi. Birovlarga xizmat qilish uning joni-dili.
Oppoq yaktak kiyib, yelkasiga oq sochiq tashlab,
yugurib-yelib xizmat qilib yurishini bir tasavvur
qilgina... bundan boshqasini oʻzi ham xohlamaydi u.

— Sherniyoz akamga-chi?

— Unga bitta dutor bilan childirma boʻlsa bas,
olamni qoʻshiqlarga toʻldirib yuboradi. Lekin bunaqa
dard bilan ashula aytadigan qoʻshiqchini dunyo koʻrgan
emas.

— Nazarmatvey doʻstingiznichi, uni qanaqa
lavozimga qoʻymoqchisiz?

— Ke, jonim, hazilingni bas qil. Undan koʻra, ruxsat
bersang, tizzangga bir nafas bosh qoʻysam. Juda uyqum
kelyapti, maylimi? Rahmat jonim!.. Eng muhimi
kuzgacha yigitlarni omon saqlab qolsak boʻlgani. Hozir
senga aytganim yoʻq, atrofimizdagi qurshov, oʻtli halqa
shunday torayib kelyaptiki, sizlarni qanday saqlab
qolsam ekan deb tun-u kun oʻylaganim-oʻylagan.




Yigitlarni ehtiyot qilishim kerak. Xudo xohlasa xalq
koʻtariladi, imonim komil bunga, tokaygacha oyoqosti
boʻlib yotadi axir! Xoʻp, bittasida gʻurur soʻngandir,
ikkitasida soʻngandir, ha ana mingtasida ham soʻnib,
vujudi ogʻriq sezmaydigan kesakka aylangandir! Lekin
butun boshli bir xalqning gʻururi soʻngan deb boʻlmaydiku! Toʻgʻrimi?

— Bunaqa gaplarga mening aqlim yetmaydi.
Yuzingizni yelpiymi?

— Mayli.

Ostonada novcha Eshboʻri koʻrindi. Eshikning narigi
tomonidan turib ichkariga engashgan edi, boshi naq
Namozning peshonasiga kelib qoldi:

— Kirsam maylimi?

— Yarmingiz kirgandan keyin chiqib ket dermidim,
— xotinining tizzasidan boshini koʻtardi Namoz, —
kiravering.

— Suhbatlaringizni boʻlib qoʻydim, chogʻi? —
gunohkorona bir ohangda dedi Eshbo'ri.

— Suhbatimiz oyoqlab qolgan edi, — xijolat boʻlib
turgan doʻstiga dalda berdi Namoz, — oʻzim sizni
chaqirmoqchi boʻlib turuvdim. Suvga odam
jo'natdingizmi?

— Ikki otliq olti mesh olib ketishdi.

— Qorovulga kimlarni qoʻydingiz?

— Hotam bilan Avaz koʻrni.

— Avazni «koʻr» demang deb ming marta aytdim
sizga.

— U ham meni «Mirzaterak» deb chaqiradi-ku.

— Ha, mayli, unda oralaring ochiq ekan.

— Namozvoy, men bir maslahatli gap bilan kirdim.
Xudo xohlasa, bugun payshanba, arvohlarni yoʻqlaydigan
kun bu kun. Oʻzingizdan qolar gap yoʻq, shahid boʻlgan
koʻp do'stlarimizni dasht-u biyobonlarga koʻmib
kelyapmiz. Ruxsat bersangiz shularga bagʻishlab qur'on
oʻqitsak.




— Abduqodirxoʻja amaki nima der ekanlar?

— U kishi kiritdi meni sizning huzuringizga. Mulla
Boʻlak, Rahim Qori, Mulla Ochildi toʻrttovlari galamulla
boʻlib o'qishmoqchi.

— Men roziman, — yuragining qa'rida berkinib
yotgan ogʻir bir dard qoʻzgʻalib, chayqalib ketdi Namoz,
— ikki qoʻy soʻydiring.

— Rahmat sizga!

— Yaqinroqdagi qishloqqa bir xurjun tanga berib
yuboring. Beva-bechoralarga ulashib kelishsin, shahid
boʻlgan joʻralarimizning arvohiga fotiha oʻqishsin!

— Kam boʻlmang, Namozboy — shunday deb
Eshboʻri orqasi bilan tisarilib, tashqari chiqayotgan edi,
xonaga jadal kirib kelayotgan Avaz bilan toʻqnashib
ketdi.

— Obbo, terag-ey, qayerga borsam oldimdan chiqadiya! — xandon otib kulib yubordi Avaz.

— Ko'ʻzing koʻr boʻlgandan keyin, ahvoling shu-da
Ukam, — boʻsh kelmadi Eshboʻri ham.

— Nima gap Avaz? — soʻradi Namoz.

— Kenja Qora Kattaqoʻrgʻondan kelibdi, — shoshilib
axborot berdi Avaz, — oʻtkazib yuboraymi oldingizga?

— Tez kirsin! — buyurdi Namoz.

Er-xotin bir piyoladan muzdek-muzdek suv ichib
ulgurmaslaridanoq eshik yonida Kenja Qoraning ter
quyilib turgan qop-qora yuzi koʻrindi. Kenjavoy shunday
chaqqon bir harakat bilan oʻzini Namozning oyog'i
ostiga tashladiki, Nasibaning nazarida xuddi ogʻir bir
narsa uyning shipidan uzilib tushgandek boʻldi.

— Bek aka! — yigʻlab yubordi Kenja Qora.

— Nima gap? — asablari tarang tortildi Namozning.

— Bir qoshiq qonimdan keching!

— Nima gap, oʻzi?

— Kela-kelguncha yigʻlab keldim.

— Tezroq gapirsang-chi?

Yurak-bagʻrim ado boʻldi, uka!.. Aytsam tilim kuyadi...




— Itvachcha! — Namoz shunday bir oʻkirdiki, Kenja
Qoraning kapaligi uchib bir daqiqada haligi ruhiy
tutqanogʻidan asar ham qolmay, ogʻir, bosiq, mo“mingina
bir yigit boʻlib qoldi:

— Sizga shum xabar keltirdim, bek aka! —Kenja
Qora choʻntagidan xat chiqarib Namozga uzatdi. Uzatdiyu orqasiga tisarilib, qoʻllarini qovushtirgan koʻyi
boshini solintirib, jim turaverdi. Noma sargʻish shildiroq
qogʻozga bitilgan boʻlib tumor shaklida taxlangan edi.
Namoz shoshilib ochib, ovoz chiqarmay o`qiy boshladi...

«Bismillohir rahmonir rahim.

Yetim-yesirlarning, faqir-u haqirlarning, beva-yu
bechoralarning pushti panohi boʻlmish goʻroʻgʻlisifat
pahlavon Namozbekka yetib ma'lum boʻlsinkim, ushbu
nomai arznomani bituvchi Jarqishloq masjidi
mutavallisi kamina mulla Sadafdurmen. Jarqishloq ahli
boshiga tushgan bir falokatdan Sizni ogoh etmoqni ollo
taolo koʻnglimga solibdur. Va jamiki avliyolar qoʻlimga
quvvat, koʻzimga nur beribdurlar.

Boʻlis hokimi Mirza Hamid qishloqqa bosqin qilib,
sizning qaynsinglingiz husni malohatda yakka-yagona
Odinabibini oʻgʻirlab ketmishdur.

Bu koʻrgilik shunday sodir boʻlmishdir. Peshin
namozi pallasida ahli musulmon masjidga jamul-jam
boʻlgan bir asnoda besh suvoriy Javlonqulning (xudo
unga sabr-u qanoat ato qilgay) koʻcha eshigi oldida otdan
tushib, ichkari kiradurlar va «men yurt hokimi Mirza
Hamid bo'lurmen, otalaring qani?» deb savol qilgaylar.
«Otamiz namozga ketgan» deb javob berurlar. Soʻng
suvoriylar ichkari kirib bemor yotgan xasta qayin
onangiz (xudo bul kishining dardiga tezroq shifo bergay)
va hamda ikki qizaloqning qo`l-oyogʻini bogʻlab ustilariga
koʻrpa tortadurlar. Xamir qorib oʻltirgan Odinabibini
chakmonga oʻrab olib qochadurlar.

Hamiyati toptalgan Javlonqul masjiddan chiqiboq,
uch-toʻrt javonbachchani yoniga olib, mahkamaga




yuguribdur. Va lekin yurt hokimi: «Minba'd bu ish
mening tomonimdan sodir boʻlmagan», deb qasam ichib,
tonibdur.

Bir haftadirkim, bokira Odinabibidan nom-u nishon
yoʻqdur.

Iloyo omin, qiz oʻgʻirlagan badkirdorlarning yuzi
doʻzax oʻtida kuygay.

Iloyo omin, badnom boʻlgan Javlonqulning xonadonini
xudoyi taolo quvonchli damlarga yetkazgay.

Iloyo omin, fuqaroparvar Namozboyning joni
hamisha omon boʻlgay, ollohu akbar!

Barmoq bosdim — Mulla Sadaf».

Namoz xatni oʻqib boʻlib, yana tumor shaklida taxlab,
choʻntagiga solarkan sekin oʻrnidan turdi. Halidan
buyon qoʻl qovushtirib, ta'zim bajo qilib turgan Kenja
Qoradan:

— Qishloqda qachon boʻlding? — deb soʻradi.

— Kecha oqshom oʻsha yerda edim.

— Bu haqda hozircha yigitlar hech narsa bilmasin
uqdingmi?

— Uqdim.

— Bor, endi damingni ol.

Nasibaning yuragi noxush bir narsani sezgandek
bezovta boʻla boshladi. Onaizori betob edi, oʻshanga bir
narsa bo'ldimikan. Namoz akasi nega jim, nega oʻy surib
ketdi? Yo soʻrasamikan? Yoʻq, bunday paytda unga gap
qoʻshib boʻlmaydi. Jerkib beradi.

Nasiba bari bir, toqat qilolmadi...

— Tinchlikmikan?

Namoz Nasibaga oʻgirilib bazoʻr jilmaydi:

— Tinchlik, jonim.

— Onamdan tashvishdaman.

— Xudo xohlasa... hammasi joyida boʻladi. «Nega
oʻsha kuniyoq xabar berishmadi ekan, — oʻylarini
to'xtata olmasdi Namoz. — Nega bu ishga Mulla Sadaf
aralashib yuribdi. Bu nomani Bibiqiz xolamni oʻzi




yozishi mumkin edi-ku? Yoki qizining dardida kuyib,
ogʻirlashib qoldimikan... tavba, nahotki Mirza Hamid
shunday qilgan boʻlsa, nahotki, u shunchalik
pastkashlashib ketgan boʻlsa? Yoki boybuvaning gapiga
kirib qildimikan bu ishni? Yo'g'e, Hamdamboy
xotinbozlikni yoqtirmas edi shekilli-ku... ehtimol, meni
qoʻlga tushirish uchun shunday qilishgandir. Ha-ha,
xuddi shu niyatda qilishgan bu ishni. Bu gapni eshitib
Namoz darhol yetib keladi, qurshab olamiz-u, qoʻlga
tushiramiz, deb xayol qilishgan. Yoʻq, chuchvarani xom
sanabsan... bechora Odinabibi, endigina oʻn olti bahorni
koʻrgan navnihol eding-a, singilginam. Bogʻdagi atirgul
g'unchasi eding, endigina gul-gul ochilib kelayotgan
eding. Nahotki, Namoz pochchangni deb seni
juvonmarg qilgan boʻlsalar. Yoʻq, men bunga toqat
qilolmayman! La'natilar, axir senlarni deb Dahbedni
tashlab chiqib ketdim-ku, toʻrt oydan buyon hech
biringni oromingni buzmadim-ku. Senlar tinchisang
tinchib qoʻya qol, deb choʻl-u biyobonlarda daydi itdek
sanqib yurubman-ku. Bokira qizda nima gunoh,
yarimjon qaynotam, kasalmand qaynonamda nima
gunoh. U bechoralar el-u yurtning koʻziga qanday
qarashadi endi!.. Yoʻq, tuzoq qoʻygan boʻlsang, oʻzingni
tushiraman endi oʻsha tuzoqqa».

VI bob

Kenja Qoraning pichogʻi moy ustida

Nariddin, Lolavoy dashtlari orqali qarchigʻaydek
uchib kelayotgan oʻn yetti otliq Darg'om daryosidan
oʻtib Charxin qishlogʻiga kiraverishda ot boshini tortdi.
Namoz xotini Nasiba, boradigan joyi, bosh suqib
kiradigan eshigi bo'lmagan Nazarmatvey, tadbirkor
jo'rasi Qobilni oʻzi bilan olib qolib, boshqa yigitlariga
uy-uyiga tarqash uchun ruxsat berdi.




— Xabar berishim bilan men aytgan joyga yetib
kelasizlar, — dedi ular bilan xayrlasharkan.

Koʻz yumib ochguncha, otliqlar tun qa'riga singib
ketishdi. Tun qa'riga singib borayotganlar orasida Kenja
Qora ham bor edi. Namozning eng ishonchli yigiti,
koʻngli yaqin sirdoshi boʻlib olgan u. Namoz suyukli
xotini Nasibadan yashiradigan sirni ham unga roʻyirosi
aytadi, maslahat soʻraydi. Koʻpincha maslahatiga yuradi
ham. Chunki, Kenja Qoraning maslahati bilan otryad
bir necha bor halokatdan qutulib chiqib ketdi. Namozni
qoʻlga tushishdan u koʻp marta saqlab qoldi. Namoz
Qoravoyni oʻziga xabarchi qilib olgan. Biror yurtga
jo'nashdan oldin axborot olib kelish uchun Kenjavoyni
joʻnatadi.

Kenja Qora Mixail toʻ“raning ham xizmatlarini
qoyillatib yuribdi. Bir necha bor muhim xabarlar keltirib
berdi unga. Turli mavzularda harakat qilayotgan
yigitlarining soni, koʻplanning ismi faqat mana shu
Kenjavoygagina ma'lum. Lozim topganni, hozircha
bilganim shu deb toʻra janoblariga ma'lum qiladi. Mixail
to'ra uni allaqachon sirtdan boʻlsa ham mirshablik
lavozimiga oʻtkazib qoʻygan; yaxshigina maosh toʻlab
kelyapti. Namoz ham Kenja Qoraga oʻnboshilari qatori
haq toʻlaydi. Ham hoʻrdani, ham burdani deganlaridek
hozir uning oshigʻi olchi, pichog'i moy ustida. Hurmatu e'tibori ham joyida:

— Sizni men har kuni kutgan, — deb qoʻydi Mixail
toʻra, — koʻp kutgan.

Kenja Qora pildirab uy egasining oldiga tusharkan,
«shu issiqda uyga qamalib olganingizni qarang-a»
demoqchi edi, zarur boʻlgan ruscha soʻzlarni topolmay:

-— Uy dim, siz kirmang, — deb qoʻya qoldi.

— Men pashshadan qochgan, — qiynalib tushuntirdi
uy egasi. Soʻng “Qoravoy bu gal men bilan dadilrok
gaplashyapti. Juda muhim xabar keltirganga oʻxshaydi”,
deb oʻyladi.




— Siz pashshadan qochgan? - ovozini bir parda
balandlatib soʻradi Kenja Qora.

— Ha, pashshadan qochgan.

— Yoʻq, siz Namozdan qochgan. Ha-ha-ha!

«Oʻ-ho“, men bilan xuddi oʻrtogʻi bilan gaplashgandek
gaplashyaptiki, bu qora qoʻngʻiz. Haddidan oshib ketibdi»,
— deb oʻyladi-yu, Mixail toʻra barmogʻini labiga bosdi:

— Astaroq, bolalar uxlaydi. Uygʻ“onsa yomon.

— Uzr, janoblari.

Mixail toʻra tungi kelgindini katta uy bilan baqamti
tushgan torgina qabulxonasiga boshlab kirib shoshapisha sham yoqdi, deraza pardasini tushirdi:

— Yangi gap keldimi?

— Zoʻr gap keltirdi.

— Aytsin, men yozay.

— Namoz keldi!

— A? — shoshilib oʻrnidan turib ketdi Mixail toʻra,
— Namoz keldi?

— Ha keldi.

— Siz olib keldi?

— Biz tadbir qoʻllagan. U kelgan. Yaxshi. Aytsin,
Namoz qayerda?

— Otryadini tarqatdi.

— Otryadni tugatdi? Nega tarqatgan? Aytsin.

— Bilmayman. Oʻzi Charxinda qoldi.

— Qancha otliq kelgan?

— Oʻn yetti otliq.

— Bu oz. Qolgani yoʻqoldi?

— Qolganlarini oʻnliklarga boʻlgan. Qishloqlarga
qatnashgan.

— O'ʻnliklar koʻp? Aytsin.

— Amirlik tarafdagilarni ham aytaymi?

— Aytsin bizga kerak. Samarqandga kerak.
Toshkentga kerak. Peterburgga kerak. Tushundi?

— Tushundi. Ikki yuz ellik yigiti bor uning.

— Ikki yuz ellik? Oʻn-ho“, bu zoʻr. Juda zoʻr.




— Namoz qoʻzgʻolon koʻtarmoqchi. Tushundi, isyon!

— Isyon? Yana aytsin, qanaqa isyon?

— Ha, kuzga borib u qoʻzgʻolon koʻtaradi. Boylarni
yoʻq qilmoqchi. Hokim-u amaldorlarni osadi.

— Dorga osadi?

— Yoʻq, daraxtga osadi.

— Qoravoy qoʻrqamasin. Poshsho zoʻr. Askar zoʻr
Menga aytsin, otryadda Namozni yomon koʻrgan yigitl
bor?

— Bor, janoblari. Arslonqul uni yomon ko'radi.

— Arslonqul Sibirdan qochgan? Odam soʻygan? Biz
uni biladi.

— Xuddi oʻsha janobi oliylari. Arslonqul pulga oʻch
Koʻzi boʻrinikiga oʻxshaydi. Tushundi? Namozdan oʻch
olmoqchi, tushundi? Payt kutib yuripti, tushundi?

— Yana aytsin, koʻp aytsin.

— Arslonqul Namozni soʻymoqchi. Mana bunday
soʻymoqchi, — qoʻllarini tomog'iga olib borib soʻyish
harakatini koʻrsatdi Kenja Qora. — Endi tushundi?

— Ha, endi tushundi. Bu gap zo'r. Bu gap bizga kerak.
Juda kerak.

Mixail toʻra axtargan narsasini topgan kishidek
mamnun jilmayib, kaftlarini bir-biriga ishqagancha
torgina xonada uyon-buyon yura boshladi:

— Kenja yaxshi! Mukofot koʻp boʻladi!

VIII bob
Odinabibini kim oʻgʻirladi?

Namoz bir xayoli Odinabibining oʻgʻirlanganini
xotini, Qobil, Nazarmatveylarga ochiq aytib,
maslahatlashib ham olmoqchi boʻldi-yu, lekin bu fikridan
tezgina qaytdi. Yoʻq, bu gapni hozircha Nasiba bilmay
turgani ma'qul. Sezib qolsa yig'lashga tushadi.
Jarqishloqqa, xasta onam yoniga tezroq yetib borayin,




deb xarxasha qiladi. Jarqishloq atrofiga esa, hoynahoy
pistirma qoʻyishgan. U atroflarga hozir yoʻlab ham
boʻlmaydi.

— Qobil aka, — sekin chaqirdii Namoz, — siz
Nasibani olib Arabxona qishlogʻiga borasiz. Keliningizni
sizdan boshqaga ishonmayman. Axir siz unga vakil
otasiz-ku, shunday emasmi?.. Kimnikiga berkitishni
bilasizmi?

— Bilaman. Lekin Namozboy, yuragingda bir dard
bor. Qobil akangga aytmay turibsan.

— Bugun aytolmayman. Nasibani ehtiyot qiling.

— Ehtiyot qilishga-ku, ehtiyot qilaman-a, lekin
ukam sen ham oʻzingga hushyor boʻl. Bu dunyoda hech
kimga ishonib boʻlmaydi. Oʻng koʻzing chap koʻzingga
pand beradi-ya!.. Namozboy, xurjun toʻla arznomalar bor.
Bir tanishib olsang boʻlarmidi?

— Arznomalarni hozircha qoʻyib turamiz, — dedi
Namoz. Soʻng Nasibaga yuzlanib davom etdi.

— Seni yana tashlab ketayotganim uchun kechir
meni. Boshqa ilojim yoʻq. Xoʻp, xayr endi. Demak, Qobil
aka, buyrugʻimni Arabxonaga kutasiz.

— Endi yana bir maslahat, Namozboy.

— Xoʻsh? - hushyor tortdi Namoz.

— Bordi-yu yordam soʻraganlarga oʻz yigitlarimni
junataversam-chi?

Namoz oʻnboshilarga har xil vazifalar taqsimlab
qoʻygan. Qobilning chekiga turli muzofotlardan kelgan
yozma, ogʻzaki arznomalarni jamlash tushgan. Kishilar
Namozboyning joylardagi yigitlari yoki yurt oralab
yurgan xabarchilari orqali har xil iltimoslar yo'llashadi,
shikoyatlar joʻnatishadi. Qasoskor yigitlar tezroq kelib
haddidan oshib ketgan yoki ota meros suvini mirobdan
undirib qoʻyishlarini soʻrashadi. Arznomalar ba'zan
shunaqa koʻpayib ketadi-ki, bunday paytlarda Namoz
haftalab ot ustidan tushmay yurt oralab ketadi.

Namoz bir oʻylanib turgach, bosh chayqadi.




— Yoʻq, yigitlarni jo'natmay turing, kerak boʻlib
qolishlari mumkin.

Halidan buyon pichirlab ichida allaqanday duoni
oʻqiyotgan Nasiba yuziga fotiha tortdi.

— Sizni xudoyim oʻz panohida asrasin!

Namoz ikki otliq koʻzdan yoʻq boʻlib ketguncha
ortlaridan tikilib turdi. Xoʻrsinib bosh chayqarkan,
“senga ham oson emas, Nasibam!” deb qoʻydi. Soʻng
negadir, juda quvnoq tantanavor bir ohangda dedi:

— Nazar Matveyevich, qani azizim, otga minchi.

— Bedovlarga bir oz dam bersak boʻlarmidi? —
negadur ruschalab gapirdi Nazarmatvey.

— Sekin ketamiz, — ruscha javob qaytardi Namoz
ham, — maslahatli gap bor azizim.

— Ilgari ruschani yaxshi gapirarding, — oʻzangiga
oyogʻini qoʻya turib dedi Nazarmatvey.

— Gaplashmaganingdan keyin, esdan ham chiqib
ketar ekan, — deb qoʻydi Namoz. — Chuh, jonivor.

— Xoʻsh, qanaqa maslahat?

Namoz Jarqishloqdan kelgan nomaning mazmunini
soʻzlab berdi. Nomani, negadir jiyanlari emas,
masjidning mutavallisi bitganini ham aytib oʻtdi.
Nazarmatvey, darrov javob qaytarmadi. Gʻalati bir
holatga tushib qolgan edi u shu paytda. Hamisha
betashvish, quvnoq kayfiyatda yuradigan bu yigitni hozir
qarama-qarshi his-tuygʻular elita boshlagan, vujudida
boshlangan qoʻzgʻolish haqoratdanmi, xoʻrlikdanmi
bilolmasdi... Namoz gap orasida, modomiki ikkimiz
qiyomatli aka-uka tutingan ekanmiz, endi bundan ham
yaqinroq boʻlib olishimiz uchun Odinabibini senga olib
beraman, boja boʻlamiz deb bir-ikki bor aytgan, hazilmidi,
chinmidi, har qalay bu gapni u qasoskor jo'ralari
davrasida ham takrorlagandi. Oqkoʻngil Nazarmatvey
bu gapga chippa-chin ishonib otryadning eng keksa
jangchisi, donishmandi Abduqodirxoʻjadan maslahat
soʻragan boʻldi. Abduqodirxoʻja bu tanti Namozning




qat'iy qarori boʻlsa kerak deb oʻylab, «mumkin, faqat
avval seni sunnatga yotqizib, qoʻlingni halollashimiz
kerak. Ana undan soʻng musulmon qiziga uylanishga
haqlisan», deb maslahat berdi. Soddadil Nazarmatvey bu
gapga ham chippa-chin ishonib, joʻralaridan qoʻlimni
halollab qoʻyinglar, deya iltimos qila boshladi.
Namozboyning ermaktalab yigitlari: “Yoʻq, yoʻq, ogʻayni,
avval kattakon toʻy qilib berasan, soʻng sunnatga
yotqizamiz”, deb talab qilishdi.

Nazarmatvey Hargoʻsh qishlogʻida bir kunlik toʻy qilib
berdi.

Namozga yaqin boʻlish, uning har bir istagini bajo
keltirish, kerak boʻlsa jonini ham fido qilishga ahd qilib
qoʻygan edi, bu rus yigiti... “Marhamatli” Ivanboynikida
yurgan paytlari Namoz, Suren uchovlari boyning
dasturxoniga Oqdaryodan baliq tutib kelishardi, har
kuni borishardi... Oʻsha kuni ov baroridan keldi. Qarmoq
tashlab naq uch savat soʻlqildoq baliq tutishdi. Nariroqda
bir toʻda oʻzbek bolalar mol-u qoʻylarini oʻtloqqa haydab
qoʻyib, o'zlari daryoning sayoz joylarida huzur qilib
choʻmilishar, qiyqirishar edi. Bularning ham yayrab
olgilari kelib qoldi-yu koʻz yumib ochguncha yalangʻoch
bolalarga qoʻshilib ketishdi. Quloch otib daryoning
ancha ichkarisiga suzib borishar, orqalariga qaytib
qaynoq qumga dumalashib huzur qilishar edi... Bir mahal
Nazar orqasiga qaytmadi, toʻsatdan yoʻq boʻlib qoldi.
Namoz oʻzi ataylab shoʻngʻigan boʻlsa kerak deb oʻylab,
Nazar yoʻq boʻlib qolgan joyga koʻz tikib turgan edi, u
boʻlsa, huv narida daryo shitob bilan oqayotgan, suv
toʻlqin urayotgan joyda bir koʻrindi-yu, yana yoʻq boʻlib
ketdi.

— Suv olib ketdi uni! — besh-oʻn bola barobar
baqirib yubordi.

Namoz qirgʻoq yoqalab yugurib qovun pallasidek bir
koʻrinib bir yoʻq boʻlib borayotgan Nazarning old
tomoniga oʻtdi-yu, oʻzini suvga otdi. Xayriyat, unga yetib



olish uncha qiyin boʻlmadi. Ammo og'ʻzi-burnidan suv
kirib esi ogʻa boshlagan nimjongina oʻsmirni quchogʻiga
olgach, hech suzolmay qoldi. Choʻ“kib ketmasliklari
uchun ikki oyogʻini suv ostida barobar silkitib, oʻng qoʻli
bilan to`lqinlarni shaloplatib urar, ammo asov
toychoqdek irgʻishlab-irgʻishlab borayotgan sovuq
to'lqinlar xasdek tuyulgan bu ikki karaxt vujudni goh
pastga bosar, goh yuqoriga irgʻitar edi.

— Tamom!

— Ikkoviniyam olib ketdi! — deya qichqirishdi qirgʻoq
boʻylab vugurib borayotgan yalangʻoch bolalar.

Baryo yoyilibroq oqadigan joy bor ekan. Xuddi shu
yerga yetganda Namozning koʻzlari charaqlab ochilib
ketgandek boʻldi-yu, bor kuchini toʻplab, suv yengil loyqa
tashlab oʻtgan bir joyga chiqib oldi.

—- Ot, otni haydanglar buyoqqa! — deb qichqirdi
soʻng.

Qirgʻoq yoqalab dodlashib, kim oʻzarga chopayotgan
bolalardan biri kerak boʻlib qolar deb oʻylagan boʻlsa
kerak. otliq kelayotgan ekan. Daryoni kesib oʻtishga
oʻrgangan bedov tumshugʻini suvdan baland koʻtarib,
kalta quloqlarini gʻalati chimirib Namoz tomonga suzib
kela boshladi.

— Ey, xudoyim!

— Xayriyat, xayriyat! — irgʻ“ishlanib, chapak chala
boshlashdi bolalar.

Qirgʻoqda oʻsgan oʻsmirlar suvga choʻkkan kimsaga
qanday yordam berish darkor ekanligini yaxshi
bilsharkan. Otdan oliboq Nazarning oyogʻini osmonga
qilishdi. Behush oʻsmirning ogʻzidan xuddi qumg'“ondan
tushgandek qul-qullab suv toʻkila boshladi.

— Endi oʻlmaysan, malla bola, — deb qoʻydi otini
suvga tushirgan oʻspirin.

Shu sabab boʻldi-yu, Nazarmatvey Namozga qattiq
bog`lanib qoldi. Unga nimadir qilgisi, hech kimning esiga
kelmagan bir yaxshilik qilib, dilini xushlagisi keladi.

162

`



O`ʻylay-oʻylay oʻsha yaxshilik nimadai. iboruitligini
topolmaydi. Namoz bosh koʻtarib chiqqanini eshitiboq
darrov uning otryadiga qoʻshilib oldi. Oʻ'slurdan buyon
uni oʻt balosidan, suv balosidan ehtiyot qilib yuribdi...

Odinabibining oʻgʻirlanishi uni ham oʻylintirib qoʻydi.
Qiziq, nega bunday qilishdi ekan? Yuki musulmon
qizining gʻayri dinga erga tegishini хошашарашаш
uchun shunday qilishganmikan? Yoʻgʻ-e, hali bu gap
unchalik ovoza boʻlgani yoʻq-ku, qayoqdan ham darrov
eshitisha qolardi? Ehtimol, Namozni qoʻlga iushirish
uchun shunchaki bir tuzoqdir bu!.. Lekin nima bo'lganda
ham Namoz bu taraflarga kelmasligi kerak edi.
Odinabibini axtarib topishni, oʻgʻrini ushlab jazolashni
Nazargami, Qobilgami topshirgani ma'qul edi. Qiziq,
nega hamma narsaga aqli yetadigan hushyor Namoz bu
koʻmma tuzoqni payqamadi ekan?

— Nazar Matveyevich nega indamaysan? — soʻradi
Namoz, — yo uxlab qoldingmi?

Nazarmatveyevning boshi egilib naq egarning qoshiga
tegay deb borayotgan edi, bir seskanib tushdi:

— О"Уауаршап.

— Nimani oʻylayapsan?

— Uni axtarib topishni oʻnboshilaringdan biriga
buyursang yaxshi boʻlardi. Axir seni tuzoqqa yaqinroq
keltirish uchun don sepayotganlari aniq-ravshan-ku?
Agar, xudo koʻrsatmasin, qoʻlga tushib qolgudek bo'lsang
butun ishimiz rasvo boʻladi-ya! Ikki yuz yigitni otlantirish,
qurollantirish oʻzi boʻlmadi, buni yaxshi bilasan. Kuzga
borib qoʻzgʻalon koʻtarmoqchi edik. Toʻxta, yoʻq, yuraver,
qiziq, bir fikr keldi boshimga. Qoʻzgʻolon ko'tarmoqchi
boʻlganimizdan guberniya politsiyasi xabar topib seni katta
ishdan chalgʻitish uchun shunday qilishgan boʻlmasin?

— Bu ishda politsiyaning qoʻli bor deb oʻylaysanmi?

— Bu bir taxmin xolos.

— Taxminingda jon bor, doʻstim. Lekin nima
boʻlganda ham orqaga qaytish yoʻq endi. Bilasanmi, bu




yerda mening oilamning, qarindosh-urugʻlarimning
sha'ni, nafsoniyati hal bo'layapti. Oʻz qaynisinglimni
qutqara olmasam nima degan odam boʻldim men.
Kishilar Namoz qoʻrqoq ekan, oʻzi kelgani qoʻrqib,
uyalmay-netmay oʻnboshisini yuboribdi deyishmaydimi!
Yoʻq, azizim, men oʻz sha'nim uchun oʻzim kurashishim
kerak! Undan keyin bordi-yu, men yuborgan oʻnboshi
qoʻlga tushib qolsa, yigitlarim Namoz oʻz boshiga
tushgan falokatdan qutulish uchun boshqalarni qurbon
qildi deyishmaydimi? Deyishadi! Ana undan keyin men
nima degan odam boʻlaman. Nomim qoʻrqoqqa chiqadi.
Qoʻrqoqning ortidan hech kim ergashmaydi, buni
unutma.

— Namoz, oʻlardek qiziqqonsan-da.

— Unday dema, azizim.

— Senga ham hech tushunib boʻlmaydi oʻzi. Bir payt
juda aqlli, tadbirkor boʻlib qolasan. Bir payt qarabsanki,
xuddi yosh boladek oʻzingni oʻtga-cho“qqa uraverasan.
Axir, oʻylab koʻrgin!

— Oʻylaydigan joyi yoʻq! — qarorim qat'iy degandek
keskin bir ohangda dedi Namoz, — ular meni yakkamayakka jangga chaqirishyapti. Qochgan nomard!

Nazarmatvey bosh chayqab oʻzicha bir kulib qoʻydi:

— Bilasanmi, bunday paytda oʻzbeklar nima deydi?

— Hoʻkizdek qaysar ekansan, deyishadi.

Namoz ham yengilgina kulib oldi:

— Bilasanmi, oʻzbekda boshqa bir gap ham bor.

— Ayt.

— Beobro“ yashagandan oʻlganing yaxshi, deyishadi.
Shunday, Nazarmatveev, hozir toʻppa-toʻgʻri Dahbedga
boramiz.

Nazarmatvey shoshilib otining boshini tortib,
hamsuhbatiga oʻgirildi:

— Dahbedga?!

— Ha. Dahbedga ketayapmiz, azizim. Bilaman.
Jarqishloqda` ham, Dahbedda ham hozir askar bor.




Pistirmada yotib bizni sabrsizlik bilan kutishyapti.
Lekin biz Dahbedga bomdod namozi paytida kirib
boramiz. Men bir rejani puxtalab kelyapman. Aytaymi?

Dahbeddagi masjidga yurtning qoq oʻrtasidagi
qadamjo boʻlgani uchun ba'zan olis-olislardan ham otliq
namozxonlar kelib turishadi. Demak, tong paytida bu
atroflarda yakka-yolgʻiz otliqlarning paydo boʻlishi
koʻpam shubha tugʻdirmaydi. Faqat otliqlar boshlariga
oq salla, egnilariga malla chopon kiyib kam deganda
qishloq masjidining mutavallisi darajasida kiyinib
olishlari shart. Toki koʻrgan odam qarshi qishloq
tarafdan namozi bomdodni oʻqishga kelayotgan mullolar
deb oʻylasin. Bu paytda kapitan Oleynikovning otliq
askarlari dong qotib uxlab yotgan, yurt hokimi Mirza
Hamidning navkarlari xizmatga kelmagan bo`ladi.
Mutavalli libosidagi ikki otliq hokimning darvozasi
atrofida kimningdir namozga chiqishini kutib u yon-bu
yonga yurib turgan boʻladi. Hokim darvozaning bir
qanotini qiya ochib “bismillo” deya koʻchaga qadam
bosishi bilan ikkovi tengdan toʻpponcha oʻqtalib
“ovozingni chiqarma, til tortmay oʻlasan”, deydi...

Namoz gapini tugatib, joʻrasiga yuzlandi:

— Xoʻsh, bu reja qalay?

— Xudo oʻzi seni rejalar tuzishga yaratgan ekan, —
zavq bilan dedi Nazarmatvey, — demak, biz ham Mirza
Hamidni oʻgʻirlab ketarkanmiz-da?

— Uni uyida soʻroq qilib boʻlmaydi, — tushuntirdi
Namoz, shovqin koʻtarib boshimizni bir baloga giriftor
qilishi mumkin. Uni soʻroq qilmaguncha qalligʻ“ingning
taqdirini aniqlab boʻlmaydi. Otdan tush, kiyimlarimizni
almashtirib olaylik, soqoling ham xurjundami?




VIII bob

Yurt hokimi qasam ichadi

Ertalab Mixail toʻra janoblari tunda olingan juda
muhim xabarni aytib boʻlis hokimini xursand qilish va
xudo xohlasa, Namozning bugun-erta qoʻlga ham
tushajakligini bashorat qilish uchun kelib, Mirza
Hamidni uyidan topmadi. Tong pallasida yuz bergan
voqeaning sal-pal guvohi boʻlgan namozxon qo'shnilar:
“Sahar mardonda ikki eshonbachcha kelib hokim
janoblarini otga mindirib ketishdi, — deya axborot
berdilar, — ehtimolkim ul janobni qovun sayliga olib
ketgan boʻlsalar. Kecha oqshom shu xususda maslahat
qilayotgan edilar...”

— Tavba! — dedi mirshabxona noziri hayron boʻlib,
— qovun sayliga ham shunaqa barvaqt borisharmikin?
Kechasi ham sayil, kunduzi ham sayil, tong otardayam
sayil! Namozni quvish menga-yu, maishati senlarga
ekan-da, oʻrgildim oʻsha sendaqa maishatparastlardan!

Mixail toʻra tavba deb yoqa ushlab turgan bir paytda,
boʻlis hokimi ham Namozning otiga mingashib tavba
ustiga tavba aytib bormoqda edi...

Beshafqat taqdirning qaltis oʻ“yinlaridan bu gal u juda
xafa boʻlib ketdi. Nahotki, oʻzini ehtiyot qilish uchun
hamma choralarni koʻrib, tun-u kun hushyor boʻlib
turgan bir paytda ham Namoz uni mana shunday ahmoq
qilib keta bersa! Bu qaroqchining dastidan dod deb endi
qayoqqa borsa boʻlarkin? Shuncha shoni-shuhrati bilan
gubernator janoblari eplay olmasa, qanchadan-qancha
mingboshilar navkarlari bilan oldiga tushib qochib
yursa, bu Namozmi yoki xudoning oʻzi yuborgan baloyi
ofatimi! “Eh, parvardigori olam, — yig'lagudek bir
ahvolda oʻylab borardi Mirza Hamid, — bir bandai
moʻminga oʻzing hokimlik mansabini ato qilib, yana
fuqaro oldida sharmandasini chiqara berasanmi...”




Mirza Hamid yaratganga tavallo qilib, unsiz, koʻz
yoshsiz yigʻlab borardi. Uning haqoratlangan qalbi
junbushga kelgan, vujudi oʻt olib yonar, alam-iztirob
tomogʻini xippa boʻgʻib olgan edi. “Nega uni oʻsha ot
oʻgʻrisi deb qoʻlini orqasiga bog'lagan kunim otib
tashlamadim! Axir kazzoblikda aylanib turuvdi-ku!
Qudratli Hamdamboy unga da'vogar ediku, qozi-yu
mirshab mening tarafimda edi-ku! — oʻylardi Mirza
Hamid, — nega endi bugun ertalab dod solmadim, yoʻq,
dodlasam otib tashlardi, ey xudo, bemahal oʻlimdan oʻzing
saqla. Hazrati Bahovuddin pirimga yetti tanga atadim.
Bu gal ham jonim omon qolsa, Ismoil Buxoriyning
qabrlariga borib ziyorat qilurmen, qoʻy soʻydirib, bu
hazratning arvohlarini xushnud eturmen...»

Namoz otning boshini tortib:

— Tush! — deb buyurdi orqasida moʻmin-qobil boʻlib
borayotgan hokimga. «Nahotki, meni shu yerda otishsa!
— oʻyladi Mirza Hamid, — chalajon qilib daryoga tashlab
yuborishsa-ya... e xudoyim...»

— Namozbek!

— Bek dema meni!

— Yo'q, yoʻq! Siz beksiz, xudo xohlasa sizni bek qilib
koʻtaramiz!

— Meni-ya!

— Ha-ha. Siz odil-u adolatlisiz. Kamina bir umr
xizmatingizda boʻlurmen. Otingizni boqay, koʻchangizni
supuray. Namozbek, meni otmang! Sizni inshoollo, bek
qilib ko'tarurmiz.

— Tur oʻrningdan, men qotil emasman!

— Ha-ha, xudo xohlasa siz qotil emassiz, siz
xaloskorsiz! Buyuring, Namozbek! Nima buyursangiz
bajo qilurmen.

Mirza Hamid shoshilib oʻrnidan turdi. Behad qoʻrqib
ketganidan chiroyli, sergoʻ“sht yuzidan qon qochib oppoq
oqarib ketgan. Hayajonining zoʻridan koʻksi
temirchining damidek koʻtarilib-tushib turibdi.




— Odinabibi qayerda? — soʻradi Namoz.

— Oʻzim ham shunday boʻlar deb oʻylagandim.

— Nimani oʻylaganding? El-u ulusni pashshacha
bilmayman, xohlasam tuhmat qilib hibsga olaman,
xohlasam qizini oʻgʻirlab sha'nini bulg'ayman, deb
oʻ'ylaganmiding? Xohlasam soliqni ko'paytirib,
odamlarning terisini shilib olaveraman, deb
oʻylaganmiding? — Namoz kechadan buyon g'azabini
ichiga yutib kelayotgan edi. Vujudida boshlangan kuchli
qoʻzgʻolishni tiyolmay shu paytda tani lovillab yonib
ketganday boʻldi. Yuzlari qizgʻish boʻrtib, koʻzlariga qon
quyilib kela boshladi. Qaltirab turgan Mirza Hamidni
yoqasi aralash boʻgʻib oldi, — gapir!

— Nafas, nafasim chiqmayapti, — entikib dedi yurt
hokimi.

— Во Б tashlayman hozir.

— Bek!

— Ayt, qayerga berkitding bechora qizni? Mana
boʻshatdim, gapir endi.

— Bari bir, ishonmaysiz, bek.

— Sen hech qachon rost gapirganmisan oʻzi?

— Namozboy, ruxsat eting, nafasimni rostlab olay,
—- Mirza Hamid koʻzlarini chirt yumib, ogʻzini katta
ochgancha, chuqur-chuqur entika boshladi, — beayb
parvardigor deydilar. Toʻgʻri, sizga bir marta ot
ор 1ад1, deb tuhmat qilganman, nohaq
qamchilaganman, bozorga olib chiqib sazoyi
qildirganman... Nohaq edim, koʻnglimning bir chekkasi
qorongʻu edi. Lekin jonim halqumimga kelib turgan shu
paytda yaratganni oʻrtaga qoʻyib aytamanki, bokira qizni
men oʻgʻirlagan emasman.

Mening navkarlarim ham borgan emas. Oʻtgan
chorshanba kuni edi shekilli, ha xudo xohlasa chorshanba edi, qaynotangiz Javlonqul amaki uch nafar yigit
bilan huzurimga kelib, qizimni nega oʻgʻirlading, deb
shovqin koʻtardi... Yoʻq, men qilmadim bu ishni. Aziz




avliyolar haqqi qasam ichaman, boshqa birovlar qilgan
bu badkirdorlikni!

«Yana qutilib ketmoqchi, obbo dogʻuli-ey, — fikridan
oʻta boshladi Namozning, — qoʻrqoq, amaldan tushib
qolishdan choʻchib Hamdamboyning oldida jilpanglovdi.
Endi menga tilyog'lamalik qilyapti. E, xudoyim, nahotki,
bu pastkash maxluqni oʻzing yaratib, yana uni yurtga
hokim ham qilib koʻtargan boʻlsang. Yoʻq, bari bir
oʻldiraman bu pastkashni, yer yuzini shuncha
bulgʻatgani ham yetar...» "

— Hokim! — Namoz toʻpponchasini gʻilofidan sug'ʻura
boshladi, — musulmonmisan?

— Alhamdulillo!

— Tiz choʻk!

— Mana, bek, nima desangiz men uchun vojibdur.

— Kalima oʻgir, ruhingni poklab ol!

— Yoʻq, yoʻq! — Mirza Hamid silkinib oʻrnidan turib
ketdi. Qoʻllari bilan allaqanday harakatlar qilib
orqasiga tisarila boshladi, — xudo shohid, qizni men
oʻgʻirlagan emasman! Besh farzandim, onam haqqi,
qasam ichaman, bek, tuhmat azobini oʻzingiz bir marta
tortgan edingiz, tuhmat bilan oʻldirmang meni.
Bolalarim qargʻaydi sizni, qiyomatda da'vogar boʻlaman
sizga!

— Demak, sen oʻgʻirlamaganmiding?

Mirza Hamid ikki qoʻlini osmonga koʻtarib qichqirib
yubordi:

— Tepada xudo bor!

Qichqirib uning koʻksidan shunday bir kuch bilan
otilib chiqdiki, baland oʻsgan qamishzorlar orasidagi
qushlarning chirqillashi bir nafas tinib qoldi. Ikki
bedovning jilovidan tutib turgan Nazarmatvey seskanib
tushdi. Otlar boshlarini ilkis koʻtarib, quloqlarini gʻalati
chimirib, qisqa-qisqa kishnab olishdi. «Tezroq tugatib
qoʻya qolmaydimi, — betoqat oʻylay boshladi
Nazarmatvey, — bari bir boʻyniga olmaydi u. Olib ham




boʻpti. Boʻynining yoʻgʻonlashib ketganini qarang,
toʻngʻizdek semiribdi oʻziyam».

— Kim oʻgʻirladi boʻlmasa?

— Bilmayman. Xudo haqi bilmayman, — shoshilib
gapira boshladi Mirza Hamid, — qaynotangiz kelib
ketgandan buyon mening ham jonim halakda,
surishtirayapman. Namozboy, ikkimizni battar
yovlashtirmoq uchun gʻanimlar qilgan bu ishni.

— Hamdamboymi?

— Ha deyishga asosim yoʻq.

— Mirshablarmi?

— Bu ham menga qorong'u.

Namozning gʻazabi bir xuruj qilib otgandek boʻldi.
Ruhiyatidagi haligi beshafqat qat'iyat, keskinlik oʻrnini
ikkilanish egallay boshladi. Miyasining qayeridadir
miltillab turgan «uni nohaq oldirayotgan boʻlmay tagʻin?»
degan oʻy lovillab yonib butun fikriga hukmron boʻlib oldi.
«Ehtimol, Би oʻgʻirlamagandir, — oʻylay boshladi Namoz,
— oʻgʻirlikka bu borganda ismini ochiq aytmagan boʻlardi.
Demak, kimdir Mirza Hamidning nomiga niqoblangan.
Kim boʻldi ekan? Yoʻq, avval bu ishning poyoniga yetish
kerak, oʻldirish qochmas. Avval isbotlayman, soʻng
jazolayman. Oʻzimki, nohaqlikka qarshi kurashmoqqa bel
bogʻlagan ekanman, oʻzgalarga nohaqlik qilishga haqqim
yoʻq. Nohaqlik bilan limmo-lim toʻlgan bu dunyoda hech
boʻlmasa men nohaq boʻlmasligim kerak. Nohaq kishining
u dunyo-yu bu dunyo yuzi qaro boʻlgay...»

— Namoz! — toʻsatdan yer tepinib qoldi Nazarmatvey, — tezroq bir yoqli qilsang-chi. Choʻpchak
aytishib kunni kech qilasan shekilli.

Namoz toʻpponchasini qaytib gʻilofiga soldi-da, qil
ustida turgan taqdiri qay tarzda hal boʻlishini kutib
betoqat koʻzlarini javdiratib, vujudi toshdek qotib turgan
Mirza Hamidga yaqinlashdi:

— Odinabibini oʻgʻirlamaganingni nima bilan
isbotlaysan?




— Boshimni garovga qo'yaman! — shoshilib dedi
hokim.

— Nazar, mening xurjunimda qogʻoz bilan qalam bor,
keltir buyoqqa, — buyurdi Namoz. Soʻragan narsasi
muhayyo boʻlgach, hokimga oʻgirilib, davom etdi, — yoz.
«Men, Dahbed boʻlisi hokimi Mirza Hamid Jarqishloq
fuqarosi Odinabibi Javlonqul qizini oʻgʻirlashda ishtirok
etgan emasman. Ishtirok etganim isbotlansa, qatlimga
roziman». Boʻldingmi?

— Xudo xohlasa, boʻldim.

— Вагтор пеш Боз.

— Xudo xohlasa, mana bosdim.

— Avaxtada necha kishi bor?

— Sizning ishingizga aloqador deb hibsga olinganlar
sakkiz nafar.

— Yoz. «Men, Dahbed boʻlisi hokimi Mirza Hamid,
soʻz berib aytadurmenkim, tasarrufimda boʻlmish
avaxtaxonadagi mahbuslarni bugundan qoldirmay ozod
eturmen. Soʻzim bajarilmasa — qatlimga roziman».
Boʻldingmi?

— Toʻxtang, barmogʻimni bosay. Xudo xohlasa,
Namozbek, hammasi ozod boʻlur.

— Yoz. «Men Dahbed boʻlisi hokimi Mirza Hamid,
oʻz tobe fuqaromni bir yillik oliq-soliqdan ozod eturmen.
Ushbu va'damni oʻrinlatmasam boshimni kesishlariga
roziman...»

— Lekin, bek, xudo xohlasa, boshimni kesmassiz.

— Bo'ʻldingmi?

— Xudo xohlasa...

— Barmog'ʻingni bos!

— Barakallo, Namozbek, barakallo! Oʻzim ham
sizning xaloskor ekanligingizga ishonar edim. Xudo
xohlasa, mana meni ham xalos etdingiz. Soʻzim-soʻz, qiz
oʻgʻrisini axtarmoqqa sizdan oldinroq kirishurmen. Toki,
sizning oldingizda yuzim yorug“ boʻlgay. Namozbek
oxirida sizdan bir iltimosim bor.




— Xo'sh?

— Bugun-erta Dahbed-u Jarqishloqqa qadam ranjida
qilmay tursalar. Sababkim, hammayoqni «qozoq»
askarlar qurshov qilib olganlar.

— Kapitan Oleynikovning askarlarimi?

— Yoʻq, Samarqanddan katta qoʻshin chaqirtirilgan.
Xudo xohlasa, endi men ozodmi?

— Jdoʻnang, tezroq mening topshirigʻ“imni bajarishga
kirishing!

IX bob

Qoʻshqoʻrgʻonda otishma

Oʻsha kuni Mirza Hamid behad qoʻrqib ketgan edi.
Qoʻrqqanidan Namozga bergan va'dalarining hammasini
bajardi. Bajardi-yu, ammo shu bilan birga hokimlik
lavozimidan ham mahrum boʻldi. Uni Namozga
yonbosganlikda ayblab, Samarqand uyezdining hokimi
polkovnik Chertov janoblari hatto bir kecha qamatib
ham qoʻydi.

Namoz qasoskor yigitlarining koʻpchiligiga ekintikinlarni yigʻishtirib olishga ruxsat berib, oʻzi qiz
oʻgʻrilarini axtarish payiga tushdi. Kunduzi ochiq yurib
boʻlmaydi. Kechasi bir-ikki kishini chala-chulpa soʻroq
qilgani bilan muammoning poyoniga yetish mushkul.
Voqeaning guvohi boʻlgan betob qaynonasi qoʻrquv ichida
oʻgʻrilarning qiyofasini eslab qolmagan ekan. «Navkar
edi, navkar libosida edi», deydi, boshqasini hech xotirlay
olmaydi. «Yoʻq, — alam bilan boshini chayqaydi Namoz,
— men ularni albatta topishim kerak. Boʻlmasa Bibiqiz
xolam qizining dardida kuyib, ajalidan burun olamdan
oʻtadi. Armon bilan ketadi. Keyin oʻz oilam boshiga
tushgan falokatni daf etolmasam, oʻzgalarga qanday
yordamga boraman. Tilim qisiq, qoʻlim kalta boʻlib
qolmaydimi? Gʻ“ururi yoʻq, qoʻrqoq deyishmaydimi? El




ogʻziga elak tutib bolmaydi. Oʻz or-nomusini himoya qila
olmagan yigitdan hamma nafratlanadi. Ortimdan hech
kim ergashmay qoʻyadi. Yoʻq, Odinabibi topilmaguncha
Dahbedni tark etish yoʻq endi. Bu ishga oʻzgani
aralashtirish ham nomardlik boʻladi, o'zim poyoniga
yetaman, oʻzim!..»

Ammo, Samarqand uyezdi boʻlislarida Namoz va
uning qasoskor yigitlari uchun pana boʻladigan joy
qolmagandek edi. Qaysi qishloqqa borib tushmasin, biror
soat oʻtar-oʻtmas otishma boshlanib ketar, qaysi kishi
bilan gaplashmasin ertasiga uni hibsga olganlari haqida
shumxabar eshitar edi. Yerli xalq oʻrtasida oʻqiladigan
gazetalarda esa qasoskorlarni qaroqchi deb qoralashar,
shu yoʻl bilan ularning obroʻsini to“kmoqchi boʻlishar
edi. «Turkiston viloyatining gazetasi»da ana shunday
xabarlar bosilib turar edi. «O'tgan dushanba kuni, —
deb yozgan edi gazeta oʻz sonlaridan birida, — Joʻyi
devona boʻlislaridagi Kelachi dahasining starshinasi
Moʻminbek oqsoqol janob Samarqand uyezdining hokimi
polkovnik Chertovga ma'lum qilibdurkim, ushbu kun
Namozboy Pirimqul oʻgʻli degan mashhur qaroqchi
hozirda Aslonobod qishlogʻida Muhammadi
ellikboshining hovlisida oʻtiribdur, deb. Uyezd hokimi
tavakkal oʻn kazak oʻruslar, ya'ni soldatlarni olib, bir
ofitser to“rani uchastkovoy pristav Oleynikov toʻraga
buyuribdilar. Mazkur toʻralar va soldatlar toʻgʻri Dahbed
qishlogʻiga kelib, Dahbed volostnoy upraviteli Bo'lak
Ollomurod oʻgʻli va Mirzo Usmon Abdurahmon oʻgʻli va
Mirza Saidmurod Mirza Qobil oʻgʻli, Mirza Hamid
Hasanboy oʻgʻillarini oʻzlari bilan birga olib, Aslonobod
qishlogʻidan mazkur Sibirchi Namozni topolmay, izlarini
olib Dahbed volosti Qoʻshqoʻrgʻon qishlogʻiga borib,
Hamraqul degan odamning hovlisiga qaraydilarki,
Namoz, Sherniyoz, Jumanboy, Qarshiboy, Avazkoʻr va
uch javonbachchalari Ochildi, Xolboy, ikki nafar
hamrohlari bilan jami oʻn bir nafar oʻgʻrilar




oʻtirubdurlar. Ular pristav, volostnoy va kazak soldatlar
kelganidan xabardor boʻlib, oʻrinlaridan turib pristavga
qarab ikki marta miltiq otibdurlar. Toʻxtovsiz soldatlar
va volostnoy, mirzolar va starshinalar tashqaridan turib,
mazkur oʻgʻrilar bilan otishib, oʻgʻrilardan Jumanboyni
oʻldirib, Avazkoʻr va ikki hamrohini yarador qilibdurlar.
Mazkur oʻgʻrilar otlarini tashlab, hoʻkizlar turgan uyga
kirganda ikki hoʻkiz miltiq oʻqi bilan oʻlib, Namozboy
Pirimqul oʻgʻli minib yurgan besh ming tangalik ot va
Jumanning uch ming tangalik oti va hovli egasining bir
oti soldatlar va oʻgʻrilar oʻ“qidan oʻlibdur. Oʻgʻrilardan
sakkiz nafarini ushlab olibdurlar. Bulardan toʻrt nafari
yarador boʻlgan ekanlar: Xolboy, Avazkoʻr, Ochildi va
yana biri. Mazkur oʻgʻrilardan oʻlgani Jumanboy
oʻgʻridir. Namozboy, Sherniyoz va bir javon bola qochib,
usta Gʻaffor degan odamning uyiga kirib, qoʻllaridagi
vintovka-miltiq bilan borgan soldatlar bilan koʻp
otishdilarkim, taxminan besh yuz oʻq otilgandir. Hech
kim oldiga borolmay, soldatlar uyining ichiga kirib
ushlaymiz deganda Namoz bir soldatni otib oʻldirdi.
Andin keyin pristav toʻra hovli egasiga aytdilarki borib
Namozboyni uyingdan chiqarib bergin deb. Hovli egasi
borib uyning eshigini ochaman deganda, Namoz hovli
egasini otib oʻldiradi. Shul vaqtda mazkur hovlilar
atrofiga qorovul qo`yib janob pristav toʻra uyezd
hokimiga xabar beradilarki, yana ellik soldat bilan oʻn
adad bomba yuborsinlar deb. Mazkur kuni soat uchda
ellik soldat bilan o'n bomba va mushak olib kelib, atrofni
qorovul qilib oldilar. Shul vaqtda Dahbed volost
upraviteli Mullobo“lak Ochildi degan oʻgʻrini uyning
ichidan kirib, yolgʻiz oʻzi yoqasidan ushlab chiqarib,
pristav toʻraga topshirdi. Andin keyin Namoz va
Sherniyoz oʻgʻrilar turgan uyni toʻrt tarafdan oʻt qoʻyib,
kuydirmoqqa boshladilar. Mazkur uylar kuyib turganda
Namoz va Sherniyoz boshqa uyga teshib oʻtib, bir katta
ombor ostiga borib kirib, shul vaqtda soat 9 kechasi edi,




soldatlar xo“rakka mashgʻul boʻldilar, va hovli egasi
oʻgʻrilarni chiqarib yuboribdur, deb aytdilar. Ertasiga
seshanba kuni jami soldatlar bir necha bombalar tashlab,
bir necha uylarni agʻdarib yurib, uch hovli tamom kuyib
sob boʻldi. Kuygan uylarning ostidan Namozning ikki
soldati, besh oʻqlik miltigʻi, to'rt adad toʻpponchasi,
taxminan 500 tacha miltiq oʻqlarini topib oldilar. Mazkur
Namoz yakka oʻzi jami asboblarini tashlab qochib
ketubdur. Sherniyoz yarador holda ushlab olindi.

Namozning oʻrtoqlari ichidan ushlanib, Samarqand
turmaxonasiga qamalgan oʻgʻrilar: Ochil Mullajon oʻgʻli,
Xudoyberdi Oʻtash oʻgʻli, Qurbon Otaniyoz oʻgʻli,
Qarshiboy Sultonboy oʻgʻli, Shohamin Toʻxtamish oʻgʻli,
Avazkoʻr Oqmirza oʻgʻli, Sherniyoz Xudoynazar oʻgʻillari
janob Turkiston general gubernatori farmoyishiga
muvofiq voenniy-okrujnoy sudga topshirildilar...»

Ha, oʻsha kuni Sherniyozning ota urug“ avlodidan
boʻlmish Hamroqulning uyiga Sherniyozning toʻyini
oʻtkazish maslahatiga toʻplangan edilar. Yigitlarning
koʻpi hali yetib kelmagan, ularni xabarlash uchun
Eshimoqsoq, Chelak boʻlislari tomonga ot qoʻyib ketgan
Kenja Qora ham qaytmagandi.

Kenjavoy bugun Qo`ʻshqoʻrgʻonda yig'ilajaklarini
mirshabxonaga ma'lum qilib, mirshablar-u Namozga
qarshi tashlangan askarlar jamuljam boʻlguncha xavfdan
Namozni ogoh qilishga bemalol ulguraman degan umid
bilan qishloqdan-qishloqqa ot qoʻyib yurgan edi.

— Otliqlar kelyapti! — hovliqib tusha boshladi
poyloqda turgan Jumanboy. — Behisob, begona otliqlar
kelayapti!

— Qay tarafdan? — shoshilib oʻrnidan turdi Namoz.

— Katta yoʻldan, Dahbed tarafdan!

— Demak, yoʻl toʻsilgan, jarga ot solamiz! Yoʻq, kech
qolishgan ekan. Otxonaga kirib ulgurmaslaridanoq
hovlini bogʻ tomondan ham, koʻcha tomondan ham
qurshab olishdi. Qurshovga gʻoyat tajribali ofitser




rahbarlik qilayotgan boʻlsa kerak, soldat va
navkarlarning qoʻllarida nechtaki qurol boʻlsa
hammasidan bir yoʻla oʻt ochib, Namozboy yigitlariga
bosh koʻtarishga imkon bermay qoʻydilar.

«Devorni teshib, qoʻshni uyga oʻtish kerak, — fikridan
oʻtdi Namozning, — uch hovli narida Qipchoq arigʻi bor,
ariqda suv katta. Oqib chiqib ketsak boʻladi».

Namoz yigitlarining yarmini devor ostini teshishga
buyurib, qolgan joʻralarini yoniga olib, himoyaga oʻtdi.

— Namoz Pirimqul oʻgʻli, taslim boʻl! — tom
orqasidan baqirdi kimdir. — Taslim boʻlsang, joning
omon qoladi, kapitan Oleynikov toʻra oʻz himoyalariga
oladi seni.

— Mana, senga taslim boʻlish, xoin! — Tomda yotib
olib, otishayotgan Jumanboy baqirgan kishini moʻljalga
olib oʻq uzdi. — Mana senga boʻlisning koʻppagi!

Xuddi shu paytda Hamroqulning qator tushgan uylari
zambarak oʻqidan koʻz yumib ochguncha lovillab yonib
ketdi. Tomlar ketma-ket qulab, devor ostini
kavlayotganlarning yarmi tuproq ostida qolishdi.
Uylardan koʻtarilgan alanga eshilib-buralib otxonaga
oʻta boshladi.

— Tezroq, tezroq kavla! — ketma-ket buyruq berardi
Namoz. — Sherniyoz oʻzing oʻt, men yonayotganlarni
tortib olay. Avaz, sen oʻq uzib tur, o“qni ayama!

Usta Gʻafforning paxsa devorli uyiga sakkiz kishi
arang oʻtib olishdi. Demak, qolgan uch kishi yo oʻldi, yo
yaralanib, otxona burchagidami, yonayotgan uylar
obreziga berkinibmi jon saqlayapti. Yana ketma-ket
bomba tashlab, hammayoqni agʻdarib, kuydira
boshladilar. Qoʻshimcha kuchlar keldi shekilli, endi
Qipchoq arigʻi tarafdan ham oʻq ovozlari eshitila
boshladi. Demak, u tomon ham qurshaldi. Najotning
birdan bir yoʻli bor edi, u ham berkildi!

— Men qolaman, — dedi Namoz mast kishidek
gandiraklab oʻrnidan bazoʻr turarkan, — sizlar chiqib




taslim boʻlinglar! Behuda oʻlimning kimga keragi bor.

— Chiqmaymiz, bir boshga bir oʻlim! — bir ogʻizdan
deyishdi yigitlar. Peshonada borini koʻramiz.

— Chiqib taslim boʻlasizlar, — qaltirab ketdi
Namozning ovozi, — mening buyrugʻim shu! Sizlarni nari
borsa uch-toʻrt yilga qamashadi. Qaytib chiqqach, bugun
halok boʻlgan doʻstlarimiz uchun qasos olasizlar.

— Namoz aka, mayli, meni yaxshisi otib tashlang,
— dedi Sherniyoz oʻrnidan turib, — lekin bugun siz
mening mehmonimsiz. Sizni tashlab chiqib ketmayman.

— Mayli, sen men bilan qol boʻlmasa. Qolganlar
darbol taslim boʻling. Omon qolishning birdan-bir yoʻli
shu!

— Namozboy!

— Buyrug'ʻimni bajaring!

— Men ham qolaman!

— Gap bitta! — qoʻlidagi to“pponchadan ketma-ket
yerga oʻq uzdi Namoz. — Buyrugʻimni bajaring!

Namozga yigit boʻlib, miltiq koʻtarib chiqqandan
buyon uning soʻzini muqaddas bilib, hech ikki qilmagan
yigitlar noiloj bosh egdilar.

Avaz koʻylagini yechib, miltiq uchiga ildi-da,
darichadan chiqardi:

— O`q otmanglar, taslim boʻlamiz!

Ehtimol, bu eng oxirgi koʻrishishimizdir, degan oʻy
bagʻrini ezgan yigitlar Namoz bilan quchoqlashib, bir
nafasgina boʻlsa ham issiq yuziga yuzlarini bosib unsiz
yigʻlab oldilar.

— Namozboy, pahlavonim... — Toʻsatdan xuddi yosh
boladek hoʻngrab yubordi keksa Shohamin, — jonim
omon qolsa, xudo xohlasa, oʻchlaringni olaman. Oʻzim
ololmasam, bolalarimga vasiyat qilib ketaman. Xudoga
topshirdim ikkovingni!

Qamal qilayotganlar Namozning taslim boʻlishini
betoqat kutishayotgandi. Qoʻllarini boshi uzra koʻtarib,
chala yonib turgan uy ichidan qoqina-suqina chiqib




kelayotganlar orasida uni uchratmagan Oleynikov toʻra
gʻazabi oshib, tutoqib, usta Gʻafurning paxsa devor uyini
bomba tashlab qulatishga buyurdi. Koʻz yumib
ochguncha, uyning tepasi yonib, vassa boʻyralar kuyib
tusha boshladi. Uyning ichini shunday bir quyuq tutun
qopladiki, Namoz bilan Sherniyoz bir-birlarini
koʻrolmay qoldilar.

— O`choqning orqasini teshamiz, — maslahat berdi
Namoz. — Devori yupqa, ur! Qoʻndoq bilan ur!
Omborxonaga oʻtib olamiz.

— Miltiq sinadi, — Namoz aka!

— Ur deyapman!

Sherniyoz bir-ikki qo'ndoq urar-urmas gursillab
yerga yiqildi. Boshi tomdan oʻpirilib tushib yonayotgan
toʻsinga borib tegdi. «Oʻq tegdi!» yashin tezligida fikridan
oʻtdi Namozning. Oʻrnidan turib, o“choqning ichkarisiga,
uy bilan omborxonani ajratib turgan yupqa devorga
shunday bir kuch bilan tepdiki, devor oʻpirilib,
Namozning oʻng oyogʻi narigi yoqqa oʻtib ketdi. Ikki-uch
bor tepib, tuynukcha ochdi-yu, oyogʻidan oʻq yeb, behol
yotgan Sherniyozni omborxonaga oʻtkazib, qon
oqayotgan joylarini bogʻlashga tushdi.

Oradan bir choy damlamcha fursat oʻtgach, Sherniyoz
koʻzini yarim ochib:

— Meni tutun elitdi shekilli, — deb shivirladi, —
boshim aylanib ketayapti.

— Oyogʻingdan oʻq yeding, qimirlama! — yurakbag'ri ezilib dedi Namoz.

Tashqarida toʻsatdan oʻq ovozlari tinib qoldi.
Nariroqdagi ogʻilxonadan yaralangan buzoqchaning
alamli boʻkirgani, otning bezovta kishnagani eshitildi.
Bogʻ tomonda ayol kishi dodlab yigʻlayapti... Kim boʻldi
ekan? Quyosh botdi shekilli, omborxonaning ichi
zimistonday qorong'i boʻlib qoldi.

— Namoz aka, oyog'imdan oqayotgan qon tindimi?
— yana oʻziga kelib, koʻzini ochdi Sherniyoz.




— Tindi, uka, faqat qimirlama. Qorongʻi tushdi, xudo
xohlasa bir ilojini qilamiz.

— Namoz aka, men sizni shunday yaxshi
koʻrardimki, odamlarni shunday sevardimki, har
birining xizmatini qilib, koʻnglini xushlasam derdim...

Ne uchun dunyoga keldik,
Yaxshilik qilmasak biz.

— Gapirma deyapman, — engashib shivirladi
Namoz, — toliqib qolasan.

— Namoz aka, agar menga bir gap boʻlgudek boʻlsa...
Anorxonga oʻzingiz otalik qiling... Meni deb dunyodan
toq oʻtmasin. Toʻyimiz boʻlmadi-ya!... .

— To'ying xudo xohlasa boʻladi! Bardam boʻl, chiqib
ketamiz.

— Agar... Namoz aka!

— Yigʻlama ukam, toliqib qolasan.

— Mana buni Anorxonga berib qoʻying... Uzuk,
chimildiqda qoʻliga taqmoqchi edim. Bechora, yolgʻiz
qoladi endi, hech kimi yoʻq u yetimchaning... Men rozi...
Tengini topib bering, otalik qiling... Toʻyimiz boʻlmadiya...
Sherniyozning boshi shilq etib yerga tushdi, oʻzidan
ketdi. Nima qilish kerak? E xudo, yoʻl koʻrsat Namozga,
nima qilsin u? Nima qilsa, bu qurshovdan yarador
doʻstini olib chiqib ketadi. Yo“q, Namoz oʻlmasligi kerak,
oʻlsa asirga tushgan doʻstlarining holi ne kechadi! Yoʻq,
yoʻq, u omon qolmog£ʻi darkor! Oʻzing har narsaga
qodirsan, xudo, uni omon saqlashing kerak...

Namoz vujudida qoʻzgʻalib kelayotgan allaqanday bir
toʻlqin ta'sirida entikib, xoʻrsina-xoʻrsina emaklab borib,
eshik tirqishidan hovliga koʻz tashladi. Yoʻq, hali
tashqariga uncha qorongʻi tushmabdi. Hovlida kimdir
gʻimirsib yuribdi. Zokir buva boʻlsa kerak, ha, oʻsha!
Quchog'£i toʻla beda, tashqariga chiqib ketayapti. Otlarga




xoʻrak tashiyotgan boʻlsa kerak. Demak, qamal
qilayotganlar ketmabdi, otlarini xashakka qoʻyishibdi...
Shu choq Namozning boshiga gʻalati bir reja keldi-yu,
quvonchdan vujudiga qudratli bir kuch quyilgandek
boʻldi. Eshikni qiya ochib, sekin ovoz berdi:

— Zokir buva!

Chol aftidan Namozning qaysi uyga berkinganini
avvalroq sezgan boʻlsa kerak, ovoz chiqqan eshikka jadal
yaqinlashdi.

— Tirikmisan, polvon?

— Ichkari kiring, — iltijo qildi Namoz. — Rahmat
otaxon, bedani qayoqqa olib borayapsiz?

— Otlarini xashakka qoʻyishdi, bosqinchilar.

— O'ʻzlarichi?

— Kechki taomga o'tirishdi.

— Yechining, tez yeching kiyimlaringizni! Zokir buva
gap nimadaligini darrov fahmlab, shosha-pisha yechina
boshladi. Namoz cholning ming yamoq eski chorig'ini,
qasmoq bogʻlab ketgan katta, gulli choponini kiyib,
boshiga quyon terisidan tikilgan tumogʻini ham bostirdi.
Bir quchoq bedani bagʻriga oldi:

— Sherniyoz jiyaningizni sizga qoldirsam boʻladimi?

— Xudo senga yor boʻlsin, polvon, — nursiz
koʻzlarida gʻilqillab yosh koʻrindi Zokir buvaning, —
Sherniyozdan koʻngling tinch boʻlsin.

Namoz xuddi Zokir buvadek belini bukib,
quchog'ʻidagi beda bilan yuzini to“sgancha bitta-bitta
bosib tashqari chiqdi. Hech kimning chol bilan ishi
yoʻqdek soldatlar-u navkarlar yerga toʻshalgan
paloslar ustida uchtadan, toʻrttadan boʻlib olib, ovqat
yemoqdalar. Nariroqda Mirza Hamid oʻz tenglari
bilan davra qurgan, oti shundoqqina yonida, qari
tutga bogʻlogʻliq turibdi. Oldiga xashak solinmagan.
Faqat shu otni minsagina Namoz qurshovdan chiqa
olishi mumkin, boshqasi yaxshi chopolmaydi, yetib
olishadi.




— Hokim oʻgʻlim, otingizni sugʻorib kelsam maylimi,
— soʻradi «chol buva».

Mirza Hamid boshini koʻtardi-yu, chaynab turgan oshi
ogʻzida, qotib qoldi. Tanidi, Namozni tanidi u! Koʻzlari
uchrashdi. Beda ortidan unga Namozning koʻzlari emas,
otishga shay turgan toʻ“pponchaning ogʻzi qadalib
turgandek boʻldi... Nega «Namozni ushlanglar» deb
baqirmayapti. Baqirish kerak edi-ku! Oʻch olishning payti
keldi-ku, axir? Nega olmayapti endi... Axir, shu Namoz
tufayli uning obro`yi bir pul boʻldi, lavozimidan olib
tashlashdi. Uni tiriklayin boʻgʻib o“ldirmasam, alamimdan
chiqmayman, deb bir necha bor qasam ichgan edi-ku!

Nega jim turibdi endi?

«Nega baqirmayapman?» — fikridan oʻtdi sobiq
hokimning:

— Mayli otaxon, — ogʻzidagi luqmani yutib dedi
Mirza Hamid, — mayli, sugʻorib kela qoling...

«Chol» Qiyot arigʻi yoniga yetguncha yuzini beda bilan
berkitib engashgancha soldatlar orasidan oʻtib borganini,
otni ariqqa ehtiyot tushirib, ustiga sakrab minganini ham
koʻrib turdi Mirza Hamid. Ammo, u karaxt edi. Miyasida
«Nega?!» degan soʻzdan boshqa hammasi qotib qolgandek.
Xuddi koʻzi ochiq holda uxlab qolgandek edi u....

X bob

«Yaqinimga kelma, xotinimni koʻzi yoriyapti!..»

Namoz Qipchoq ariqdan oʻtib olgach, orqasiga yana
bir koʻz tashladi. Yoʻq; quvishmayapti. Qiziq, nega ular
haliyam oʻrinlaridan qoʻzgʻalmadi? Axir Mirza Hamid
uni koʻrdi-ku, tanidi-ku! Qiziq!

Nahotki, sobiq hokim uning qutulib ketishiga
koʻ“maklashmoqchi bo`lsa, o“z oʻljasini qoʻldan
chiqaradiganlardan emas edi-ku, u? Tanimadi, tamom
vassalom.




Namoz ostidagi uchqur bedovga ustma-ust qamchi
bosib, hosili yigʻib olingan ekinzorlar boʻylab, oʻziga,
faqat uning oʻzigagina ma'lum boʻlgan soʻqmoqdan ot
qoʻyib borar edi. Margʻilontepaga borib, Akromqul
aravakashning uyida berkinib yotgan suyukli xotini
Nasibani koʻrib ketmoqchi, iloji boʻlsa oʻzi bilan olib
qochadi uni. Nasiba homilador, bugun-erta koʻzi yoray
deb turibdi. Xavfsizroq joyga olib borib berkitish kerak
uni. Boʻlmasa, izini topib hibsga olishlari hech gap emas.
Bugungi voqealarni eshitgan boʻlsa yurak hovuchlab
oʻtirgandir u bechora.

Namoz ikki xufton mahalida otini dalada qoldirib,
Akromqulning hovlisiga bogʻ tomondan kirib bordi.
Hovlida chiroq yoʻq, yotib qolishganga oʻxshaydi. It
vovulladi, tomdan, beda gʻ“aramlari orasidan kimdir ovoz
berdi:

— Qayt, olapar!

Akromqul ekan, qoʻlida miltiq, sekin tushib kela
boshladi. Aftidan bogʻ tomondan kirib kelayotgan
Namozni tanib turgan ekan.

— Xayriyat, xayriyat! — deb oʻzini Namozning
bagʻriga otdi.

— Eshittilaringmi?

— Eshitdik, eshitmay quloq kar boʻlgani tuzuk edi;
butun yurt aza tutib oʻtiribmiz.

— Nasiba qani?

— Omborxonada. Keliningiz ikkovini kiritib, ustidan
qulflab qoʻydim. Juda xavfli hozir. Opamni tezroq boshqa
joyga berkitishimiz kerak.

— Kalitni ber menga.

— Siz kiring, men tomda poylab turaman... Lekin,
joylarini oʻzgartirishimiz kerak.

Nasiba eshikka yaqin kelib, tashqaridagi gʻovurga
quloq solib kimligini bilolmay yurak hovuchlab turgan
edi. Eshik ochilayotganda qoʻrqib ketdi u. «Nahotki,
meni ham hibsga olishsa!» — koʻnglidan oʻtdi uning.




— Nasibam, bu menman.

— Namoz aka, qurshovdan omon chiqdingizmi?

Har gal Namoz olis safardan qaytganda, xavf-u
xatarlardan omon chiqib kelganda Nasiba uning boʻyniga
osilar, koʻksiga boshini qoʻyib, goh erkalanar, goho
yig`'lab-yigʻlab olar edi. Oy-kuni yaqinlashib, otga minishi
qiyin boʻlib qolgandan buyon uyma-uy berkinib yuribdi
u. Bir joyda uzoq qololmaydi, iziga tushib qolishlaridan
qoʻrqadi.

Nasiba erining koʻksiga boshini qoʻyib bir nafas jim
qoldi. Yigʻlayaptimi, xoʻrsinayaptimi, bilib bo'lmasdi.
Tani shamolda qolgan yaproqdek dir-dir qaltirab turibdi.
Shundoqqina koʻksining ostida 1 gumonasi
tipirchilagandek boʻldi. Buni Namoz aniq sezdi. Sezdiyu, shirin entikib, oʻzi ham anglab yetmagan allaqanday
begona bir his, kishini elituvchi, mast qiluvchi qaynoq
bir tuygʻu ta'sirida etlari jimirlashib ketdi:

— Otga mina olasanmi?

— Min desangiz, minaveraman.

— Yigʻishtir narsalaringni, tez boʻl. Akromqul
qasoskorlarga qoʻshilgandan buyon, garchi oʻzi Tursun
toʻ“dasida harakat qilsa ham hamisha Namoz akasiga
achinib, uni duo qilib keladi. Shu paytda uni yolgʻiz
yuborgisi kelmadi. Qoraterigacha er-u xotin ikkovlarini
kuzatib bordi.

Namoz Tursun aravasoz bilan albatta, uchrashishi
kerak edi. Navbatdagi ishlar haqida kelishib olishlari
zarur. Kecha asirga tushgan yigitlarni qutqarish yo'lini
axtarishlari, shahid bo`lganlarni dafn etishni
uyushtirishlari, navbatdagi yig'in qayerda boʻladi, buni
ham kelishib olishlari kerak.

Namoz aravasoz bilan uning somonxonasida uzoq
suhbatlashib qoldi. Akromqul Hotam, Karim degan
yigitlar bilan tashqarida poyloqda turib, chorrahadagi
uch koʻchani kuzatishayotgandi. Allaqanday sharpa
Hotamga yaqinlashib, bir nafas qotib turdi-yu, yana




uzoqlashgandek boʻldi. Akromqul Hotamga sezdirmasdan Namozning oldiga chopdi:

— Gapirsam maylimi?

— Tez ayt! — dedi Namoz yuragi xunuk bir narsani
sezib.

— Hotamning yoniga Lutfulla hokimning uyi
tarafdan bir sharpa kelib-ketgandek boʻldi.

— Qachon?

— Hozirgina.

— Tursun, Nasibaga beradigan otingni egarla! —
oʻrnidan turib ketdi Namoz.

Koʻz yumib-ochguncha er-u xotin ikkovlari
yelkalariga miltiq osib darvozaxonadan tashqari chiqib
oldilar.

— Namozvoy, bu yerdagi ishlardan koʻngling toʻq
boʻlsin,— shivirladi aravasoz.— Xabar bergan kuning
qishloq ahlini oyoqqa пгр"агатап.

— Hotamni tekshirib koʻr!

— Yaxshi!
— Xiyonatini aniqlasang — otib tashla!
— Yaxshi, — shivirladi aravasoz. — Kumushkent

orqali ketinglar. Men hokimning yigitlarini chalgʻitib
turaman... Baxtimizga hech boʻlmasa sen omon boʻlgin.

Namoz doʻstining maslahati bilan Nasibani Kumushkent yoʻliga boshladi. Ammo, qishloqqa kirmadi. Sholisi
oʻrib olingan paykallarni yoqalab borib, qishloqni
kamardek o'rab tushgan katta anhordan oʻtgach, yantoq,
yulgʻunlar oʻsib yotgan serqum toʻqayzorga kirib oldi. Bu
taraflardan avval hech yurmagandi, soʻqmoq borligini
ham bilmasdi. Ammo, tikka ketilsa Jom dashtlariga chiqib
olish mumkin, deb oʻylab borardi Namoz.

Tun yarmidan oqqan, olachalpak oydin bir kecha. Oy
goh qop-qora bulutlar ortiga shoʻngʻib, atrof toʻsatdan
qorongʻilashar, yorugʻ dunyo faqat shu ikki otliqdangina
iborat boʻlib qolar, goh bulutlar orasidan yorib chiqqan
oy yer-u koʻkni bir xilda yoritib, oromli uyquga ketgan




toʻ“qayzorni ikki otliqqa koʻz-koʻzlab qoʻyar edi.
Namozning qalbida quvonch bilan alam, sevinch bilan
gʻam tez-tez almashinib bormoqda. Goh qurshovdan
omon chiqqaniga, sevikli xotini bilan yonma-yon
ketayotganiga shukronalar aytib, sevinib ketar, choʻlni
boshiga koʻtarib, hayqirgisi kelar, goh iztirob toʻla
yuragi chayqalib, vujudi lovillab yonayotganini tuyar,
baquvvat tishlari g'ijirlab, lablarini qonatgudek tishlab,
boshini alam bilan chayqab qoʻyar edi.

Nasiba Qorateridan chiqqanlaridan buyon goh yoʻrtib,
goh chopib borayotgan ot ustida jim ketayapti.
Akromqulning uyidayoq Namozni koʻrishi bilan,
haligacha oʻziga begona boʻlgan gʻalati bir qaltiroq
turgan edi. Durkun-durkun qoʻzgʻalib xuddi bezgakdek
tutib kelayotgan bu qaltiroq bora-bora ogʻriqqa aylanib,
butun borligʻiga buroviq solib buray boshladi... Beli kuyib
achishar, nafasi qisilar, ba'zida qo“l-oyoqlari changakdek
tirishib qolar, bunday paytlarda uzangiga yetib-yetmay
borayotgan oyoqlari egar tomon tortilib, qoʻlidagi yugan
chiqib ketar, oʻziga kelgach, ot ustidan uchib
ketmaganiga hayron boʻlib yana yuganga yopishar edi.
Qizning goh ogʻriq zoʻridan, goh ogʻriqdan soʻng karaxt
boʻlib borayotgan vujudida dard bilan Namoz akamga
xalaqit bermayman, degan xohish olishmoqda edi. Ikkovi
ham uning ixtiyoridan tashqari, vujudning qayeridadir
tugʻilib, bir-birlari bilan toʻqnashib, goh unisi, goh bunisi
ustun kelib bormoqda edi. «Yiqilmasam boʻldi,
yiqilmasam boʻlgani...» shivirlaydi qizning qontalash
boʻlib ketgan lablari.

Gumonasi shundoqqina tomogʻining tagida oʻynoqlab,
nafasini butunlay qisib qoʻydi. Qiziq, vujudida hech
qanday ogʻriq sezilmadi bu gal. Tomirlaridan allaqanday
iliq, shilimshiq narsa oqib kelib, yuragiga shuv etib
quyildi-yu, xuddi allalagandek elita boshladi.
Koʻzlarining oldini koʻk, sargʻish halqachalar qoplab,
uyquga oʻxshash bir xayolat hushini olmoqda edi qizning.




— Namoz aka! — chinqirib yubordi Nasiba, — men
hushimdan ketayapman!

Ancha oldinda borayotgan Namoz otning boshini
tortib, orqasiga oʻgirildi:

— Nima deding?

Nasiba egarning boshini mahkam changallab, bezgak
tutgandek, dagʻ-dagʻ“ qaltirab turardi. Namoz xotinining
yoniga qaytdi.

— Nima boʻldi?

Nasiba entikdi:

— To'ʻlgʻoq tutayapti.

— ToEo'ʻlgʻoq?! — ham quvonch, ham qoʻrquv bor edi
yigitning ovozida.

Nasiba kalta-kalta nafas olardi:

— Meni otdan oling.

Namoz Nasibani egardan olib, qoʻlida ko'targancha
yuzini koʻksiga bosib, ancha mahal unsiz qotib turdi.
Miyasidan allaqanday lanj, mujmal fikrlar charx urib
oʻta boshladi uning!

— Namoz aka! — beixtiyor erining koʻksini qattiq
tishlab oldi Nasiba.
— O`zingni bos, jonim! — nima deyishni bilmasdi

Namoz, — hozir hammasi joyida boʻladi, mana hozir...

Yigit bir nafaslik dovdirashdan soʻng oʻziga kelib,
toʻnini qumga toʻshadi. Xotinining allaqanday sovuq,
yopishqoq ter ichida qolgan holsiz boshini tizzasiga
oldi...

Yangi odam dunyoga kelishini u ilgari ko'rmagandi.
Ehtimol, qora bulutlar qurshovida goh tubsiz osmonning
qayerigadir choʻkib, goh suv yuziga qovundek qalqib, ajib
oʻyinlar koʻrsatayotgan, millionlarning dard-u iztirobiga
million bor guvoh boʻlgan toʻlin oy ham bugungidek og'ir
dardni, ogʻir iztirobni ko“rmagandir. Ehtimol, sokin tun
qoʻynida oromli uyquga ketgan poyonsiz to'qayzor
boʻlgandan buyon odam bolasining dard bilan bunaqangi
qattiq olishganiga guvoh bo'lmagandir.




— Onajon, onajonim! — Nasiba oʻrnidan turib,
oyoqlarini juftlab gir aylana boshladi.

— Biron qishloqqa qaytaylik, xoʻp degin? —
yig'lagudek bir ahvolda yolbordi Namoz.

— Yoʻq, — bosh chayqadi Nasiba, — qoʻlga tushib
qolamiz. — Yoʻoʻoʻq!!

— Doya olib kelaymi?

— Qoʻlga tushib qolasiz. Yoʻ-oʻq!

— Tushmayman! Mana miltigʻing, mana toʻpponcha!
Kumushkent yaqin, koʻz yumib ochguncha qaytaman,
Nasibam, oʻzingni qoʻlga ol, men ketdim!

Namoz biron fikrni toʻgʻri deb bilsa, hech qanday
xavfni pisand qilmas, hech qanday kuch uni toʻxtata
olmas ham edi. Buni Nasiba yaxshi biladi. Shuning
uchun ham boshini chayqab, «immm» dedi-yu, ammo
yoʻq deyolmadi. Deyishning hojati ham qolmagan edi.
Chunki, Namoz allaqachon otga minib, qamchi
urayotgan edi.

Kumushkentga kiraverishda past devor bilan
oʻralgan qoʻrgʻon oldida Namoz otdan sakrab tushdi.
Omonat oʻrnatilgan chetan eshikni qamchining dastasi
bilan qoqa boshladi. It vovulladi. Anchadan keyin
ichkaridan uyqusiragan ovoz eshitildi:

— Kim u?

Namoz yolvorib gapira boshladi:

— Men yoʻlovchiman. Xotinimni choʻlda toʻlgʻoq tutib
qoldi. Tugʻolmayapti. Xudo yorlaqasin sizni...

— Yordam kerakmi?

— Yolvorib soʻrayman.

Uy egasi qoʻrqa-pisa kelib eshikni qiya ochdi.
Pakanagina sersoqol bir chol ekan.

— Mana bu suyunchisi, — Namoz tanga to'la
hamyonini qoʻyarda qoʻymay cholga tutqazdi, — xotinim
eson-omon qutilib olsa, sizga ot sovgʻa qilaman.

— Kampirim birga borsinmi?

— Xudo xayringizni bersin, tez boʻling, bovojon.




Chol orqasiga qaytib, ancha mahal yoʻq boʻlib ketdi.
Nihoyat, oʻziga oʻxshagan ushoqqina bir ayolni paranjiyu chachvonga oʻrab qoʻlidan yetaklab chiqdi. Boshqa
qoʻlida katta qumg'ʻon bor edi.

— Mana buni ola ket, oʻt yoqib suv isitasan, — dedi
chol ayolni Namozning orqasiga mindirayotib. — Lekin,
oʻgʻlim, kampirimni keltirib qoʻyasan-a?

— Gap bitta, bovojon.

— Xudoyo xotining eson-omon qutilib olsin.

Namoz qaytayotganda tong yorishib qolgan edi.

Shuning uchun avvalgi izidan borish uncha qiyin
boʻlmadi. Yolgʻiz qolgan ot hurkibdimi, hov nariga borib,
yantoqlarning uchini chimdib yuribdi. Nasiba otiga
to`shalgan toʻndan surgalanib tushib, yonidagi
qumtepaga boshini qoʻygancha, loladek qizarib, astasekin koʻtarilib kelayotgan quyoshga ma'nosiz tikilib
yotardi.

— Hushing joyidami? — xotinining boshini qoʻliga
oldi Namoz.

— Namoz aka, — behol shivirladi Nasiba, — bu
sizmi?

— Mana, doya olib keldim, jonim.

— Keting, jon Namoz aka, yuragimda g'ashlik bor,
qoʻlga tushib qolasiz... Tez keting!

— Xudo xohlasa birga ketamiz. Qoʻlga ham
tushmaymiz... Oʻgʻilchamiz, sen, men hammamiz
birgalashib ketamiz...

Pakana kampir Namozga oʻt yoqib suv ilitishni
buyurdi. Oʻzi Nasibaga joy hozirlab, yechintirish bilan
mashg£ʻul boʻldi. «Qoʻrqma, qizim, xudo madadkor boʻlsa
hech gap emas», deyotgani Namozga eshitilib turibdi.
Ammo, Namoz oʻt yoqishga ulgurmadi. Shundoqqina
yonida turgan ot oyogʻi bilan qum tarab, echkini
ma'rashidek qisqa-qisqa qilib, bir-ikki kishnab qoʻydi.
Yigit yuragiga gʻuluv tushib, hali Nasibasi boshini qoʻyib
yotgan qumtepaga chiqdi-yu, qoʻl-oyogʻi boʻshashib ketdi.




Uning izini olib kelayotgan otliqlar yaqinga, juda ham
yaqinga kelib qolishibdi.

Namoz jon holatda narida turgan miltiqni qoʻliga
oldi-yu, ammo otmadi. «Otishma boʻlsa avval Nasibani
mo`ljalga olishadi, chaqaloq ham nobud boʻladi»,
fikridan oʻtdi uning, kampirga ham jabr boʻladi... Och
boʻrilar galasi qoʻy podasiga hujum qilganda avval gir
aylanib, chor atrofni qurshab oladi, deydilar. Kim biladi,
oʻljaga tashlanishning bu usulini yirtqichlar odam
bolasidan oʻrganganmi yoki odamlar yirtqichdan
namuna olganmi, har qalay, ellik chogʻliq otliq askar
Namoz shamdek qotib turgan qumtepani qurshab,
qurshovini siqib kela boshlashdi. Namoz ularning
koʻpini tanidi, koʻrgan, bir xillari bilan otishgan,
Payshanba boʻlisi pristavi kapitan Golov askarlari,
Xoʻjaariq boʻlisining hokimi Lutfullaxoʻjaning
navkarlari bular. Yaqinginada Namoz paydo boʻlibdi
desa, qochgani joy topolmay, tutqanogʻi tutib qoladigan
Lutfullaxoʻja hozir gerdayib, viqor bilan ot oʻynatib
kelayapti.

Kapitan Golov toʻ“dadan ajralib chiqdi:

— Namoz Pirimqul oʻgʻli, miltiqni tashla!

Namoz sherdek oʻkirib yubordi:

— Xotinim koʻz yoryapti, yaqin kelma, otib
tashlayman!

Yigit sof rus tilida soʻzlagani uchunmi yoki «xotinim
koʻz yoryapti» degani ta'sir qildimi, kapitan oʻynoqlab
turgan otning boshini tortdi:

— Miltiqni tashla!

— Avval xotinimga tegmayman, deb soʻz ber.

— Soʻz beraman! Rus ofitserining soʻzi, xotiningga
hech kim tegmaydi.

— OI, miltiq kerak boʻlsa.

— Xanjarni ham tashla!

— Buni oʻzing sovgʻa qilgansan, kelib oʻz qoʻling
bilan olasan.




Bir necha yillar oldin Namoz marhamatli Ivanboyning
xizmatida yurgan chogʻlarida boyning mehmonlariga
qashqaldoq, tustovuq otib yurib, oʻsha paytda Poyariq
boʻlisi harbiy pristavi lavozimida xizmat qilayotgan
kapitan Golovni naq oʻlimdan saqlab qolgan edi.

Ovga berilib ketib, tosatdan yovvoyi to'ng'izlar
qurshoviga tushib qolgan kapitan «Yordam beringlar!»
deya qichqirib yubordi. Na miltiq, na tayoqdan
qoʻrqadigan bu maxluqlarning fe'lini yaxshi bilgan
Namoz bir quchoq yantoqni yondirib kelib, oʻzini
quturgan toʻngʻiz podasiga urdi-yu, kapitanni
qurshovdan olib chiqib ketdi.

Xanjar ana oʻsha kuni sovgʻa qilingan edi.

— Xotiningga qoldir xanjarni! — buyurdi kapitan.
— O`zing beri kel. Namoz, sen asirga olinding!

— Kapitan, men seni oʻlimdan qutqargan edim.

— Sen oʻshanda mard yigit sifatida oʻz burchingni
ado qilgan eding. Men ham hozir rus ofitseri sifatida oʻz
burchimni ado qilayotirman... Bogʻlanglar qoʻlini! —
yuzini teskari oʻgirdi kapitan Golov. Soʻng hokimning
yigitlariga oʻshqirdi: — urma, asirni urib boʻladimi,
itvachcha!




UCHINCHI QISM

MOXOVHONA MAHBUSLARI

I bob

Sergey tabib Namozni qutqarmoqchi

Imperator oliy hazratlari Nikolay ikkinchi qilich
bilan himoya qilib turgan qonli taxtning dushmani
boʻlgan atoqli inson Mixail Morozov Samarqand
shahriga kelgach, nurli manzillarga chorlovchi targʻibot
kuchayib ketdi. Haqsizlikka qarshi isyon koʻtargan
jasur, tadbirkor rus yigiti hech qanday xavf-xatardan
qoʻrqmay tez kun ichida shahardagi inqilobchilarning
boshini boshiga qoʻshib, maqsadi, rejasi aniq boʻlgan
toʻgarak atrofiga uyushtirib oldi.

Ilgʻor fikrli rus ziyolilarining ko“magi bilan
«Samarqand» nomli gazeta tashkil etdi. Adashganlarga
zulmat qorongʻisidan chiqib olishlariga ko“maklashadigan, aniq yoʻlni koʻrsatib beruvchi mash'aldek
yorqin maqolalar e'lon qilina boshlandi bu gazeta
sahifalarida. To'garakning asosini Demurov
bosmaxonasining ishchilari tashkil etardi. Ziyolilar,
chinovniklar ham koʻp edi bu to“garakda. Inqilob
xususidagi qarashlari xilma-xil, ammo, qanday boʻlsa
ham chirib qolgan taxtni agʻdarish tarafdori boʻlgan,
keyinchalik «Samarqand» gazetasiga redaktorlik ham
qilgan A.Parenkov, Rossiyadan koʻchirib keltirilayotgan
aholini joylashtirish bilan shugʻullanuvchi chinovnik
P.Poznyakov, gimnaziya muallimi F.Andreonov, okrug
sudi oqlovchisi, mashhur huquqshunos N. Bolotin, Mujik
qishloqda istiqomat qiluychi Sergey Ryabovlar a'zo boʻlib




kirishgandi bu toʻgarakka. Yerli aholi vakillaridan
boʻlmish Akromjon Komiljon oʻgʻli, Ismoil Shohjahon
oʻgʻli, Otamurod Shermuhammad oʻgʻli singarilarning
a'zo boʻlib kirishi to'garak qatnashchilari olgʻa
surayotgan gʻoyalarning mazlumlar oʻrtasida yoyilishini
tezlashtirib yuborgan edi. Oʻtinning tarkibida yonish
xususiyati bor deydilar. Ammo, u oʻz-oʻzidan yonmas
ekan, kimdir gugurt chaqishi, qalashtirib qoʻyishi zarur
ekan.

Gugurtni Mixail Morozov chaqib yubordi.

Alanganing yorqin shu'lalari goh Jizzax, goh Nurota.
goh Kattaqoʻrgʻ“on-u Xatirchi atroflarini kunduzdek
yoritib yuborardi.

Bu alanga Gesket janoblari boshliq katta-kichik
chinovniklarning yuzini goho jizgʻ“anak qilib
kuydirmoqda edi. Gesket janoblari olovni kim
yoqayotganligini aniqlay olmay jig'ibiyroni chiqib.
nazarida kartabozlikdan boshqa hech narsaga yaramay
qolgan chinovniklarni siqib suvini ichar, oʻzi ham qoʻrs.
betoqat, asabiy boʻlib borar edi.

Nihoyat, olovni yoqqandan koʻra ham uni boshi uzra
koʻtarib, yurtdan-yurtga ot qoʻyib yurgan kimsa
xavfliroq deb bilgan arboblar birlashib, cho'qmordek
ogʻir bir mushtga tugildilar-u, zarb bilan Namoz
Pirimqul oʻgʻlining boshiga urdilar.

Namoz otryadining bir qismi katta-kichik
otishmalarda nobud boʻlib ketdi, bir qismi sotqinlar
koʻmagida hibsga olinib, oyoqlariga kishan urildi. Omon
qolganlari jon hovuchlab togʻlarga chiqib ketdi.

Qattiq kaltaklangan, behush Namozning oʻzini esa
Samarqanddagi Moxovxona qamoqxonasiga qamal
qoʻydilar.

«Oʻldirib qoʻyishadi endi uni! — xuddi oyogʻini chayon
chaqib olgan kishidek uy ichida aylana boshladi Sergey
tabib, — oʻldirishadi uni!.. Yoʻq, kaltakdan oʻladiganlardan emas u, badani temirdan ham qattiq uning...




Polvon katta ish boshlab yuborgan edi-ya, essiz! Uni
ehtiyot qilolmadik. Osishadi endi! Shafqat qilishmaydi,
ehtimol qutqarishning biron yoʻli topilib qolar. Ha,
noumid shayton, hoziroq Samarqandga jo'nayman...

— Hayitboy! — deb chaqirdi Sergey tabib xona ichida
yugurishdan toʻxtab.

Oʻchoq boshida poʻstak ustiga chordana qurib
allaqanday ruscha kitobni hijjalab oʻqib oʻtirgan
Hayitboy bir sapchib tushdi:

— Labbay!

— Karmisan?

— Endi bir marta chaqirdingiz-ku?

Sergey tabib bolani nohaq urishgani uchun oʻzini
koyigan boʻldi-da, bazoʻr jilmaydi:

— Nima qilyapsan?

— Oʻzingiz kiyik oʻtni qozonga solib qaynat
degandingiz-ku.

— Qiyomi ajraldimi?

— Sup-suyuq hali.

— Toʻxtash qayerda?

— Oʻzingiz chinorning tomiridan kavlab kelishga
joʻnatdingiz-ku.

— Tez borib topib kel, bolam, ishlar chatoq!

— Nima boʻldi?

— Samarqandga jo'naymiz...

Sergey tabib qanday boʻlganda ham oʻzining ma'naviy
rahbari, maslakdoshi ichida koʻngliga eng yaqini Mixail
Morozovni izlab topmoqchi edi. Yigitchalarni «Panohi
sagʻiron» choyxonasida qoldirib, soʻroqlay-soʻroqlay,
namozgar paytida doʻstining izini arang topdi.
Bosmaxonada, gazetaning ertaga chiqadigan sonini oʻqib
oʻtirgan paytida uchratdi uni.

— Xudo haqqi, seni kecha kutgan edim, — xursand
bir kayfiyatda oʻrnidan turdi Mixail Morozov, — Xoʻsh,
qariya, ahvollar qalay? Bilaman, hozir Namoz haqida
gap ochasan, uni qamoqdan chiqarib berasan, boʻlmasa




bosmaxonangga oʻt qo`yaman, deb dagʻdagʻa ham qilasan,
shundaymi?

— Avliyosan-da, Mixail Vasilyevich.

— Ishimiz bir, dilimiz bir, demak tashvishimiz ham
bir xilda,— tez-tez gapira boshladi Mixail Morozov, —
sen, qariya, bir oz oʻtirib tur. Mana bu sahifalarni oʻqib
beray. Keyin batafsil gaplashamiz. Lekin mana bu
maqolada eser amakilaringni boplab po'stagini
qoqdimda. Ertaga oʻqiysan.

— Allaqachon shunday qilishing kerak edi.

— Qaraya, bizning inqilobimizni chitfurush-u
choyfurushlarning manfaati yoʻliga burib yuborishmoqchi, bu oq yoqali oliftalar.

— Liberallar haqida ham bir chiqish qilishing kerak,
Mixail Vasilyevich. Ular ham koʻpchilikning boshini
qotiryapti.

— To'g'ri aytasan, Sergey Konstantinovich,
podshoni iltimos bilan taxtdan tushirib boʻlmaydi.

Liberallar esa mana shu g'oyaga qattiq yopishib
olishdi hozir, — qogʻoz ustidagi mayda harflardan koʻzini
olmay soʻzlardi Mixail Morozov, — xoʻp, bu haqda ham
keyin gaplashamiz. Mana bu gazetani oʻqib tur. Hozirgina
Peterburgdan keltirishdi. Hali o'zim ham oʻqib
chiqolganim yoʻq. Oʻzbeklar aytganidek, bosh
qashlashga ham qoʻl tegmaydi, ish koʻp...

Chirigan taxtalardan omonat qurilgan, ikki kishi
arang sigʻadigan bu xona darchalari ochiq boʻlishiga
qaramay, xiyla qorong'i edi. Sergey tabibning koʻzi gazeta
harflarini yaxshi ilg'amadi. Gazetani nari surib jim
o'tira berdi. Qarshisidagi kishiga havasi keldi uning.
Yoshi qirqlarga borib qolgan boʻlsa ham Mixail Morozov
xuddi oʻn sakkiz yoshli yigitchadek hamisha kuchg'ayratga toʻlib-toshib yuradi. Uning tasavvurida biron
noaniq tushuncha yoʻq. Hammasi kaftda turgandek aniq,
kundek ravshan. Harakatning asosiy tayanch kuchi
ishchilar; haraisha olgʻa intil — uning mulohazalari ana




shunday loʻnda, oʻziga o`xshagan sodda-yu, ammo keskin
boʻladi.

Mixail Morozov ishini bajarib boʻlib, kosibning
kursisidek mayishib, ustini moy bosgan kursisini
mehmonga yaqinroq surdi.

— Xoʻsh, Sergey Konstantinovich, — deya
mehmonga negadir bir kulib boqib qoʻydi, — qishloqlarda
nima gap, dehqonlarning ahvoli qalay?

— Qishloqlarda... Namozdan kattaroq gap yoʻq hozir.
Bu dehqon yigiti hozir afsonaviy qahramonga aylangan.

— Demak, orqasidan dehqonlarni ergashtiryapti
degin? — qoshlarini chimirib soʻradi Mixail Morozov.
— Kurashimizning hozirgi pallasida, mayli, ba'zi bir
zararli tomonlari boʻlsa ham, biz bu harakatni qoʻllabquvvatlashimiz kerak. Bu yigit haqidagi ba'zi bir
gaplarni soʻrab bildim. Chakki emas! Menga uning
qamalganini kecha aytishdi. Shuning uchun ham seni
kecha kutuvdim. Tashvishlanma, uni qutqaramiz. Ba'zi
bir choralarni koʻra boshladik ham. Qamoqxonaga
doʻxtir yubordik. Aytishlaricha, hibsga olinayotganlarning koʻpi yarador emish... Muhimi, bu harakat
parokandalikka uchramasligi kerak. Umidsizlik yomon
narsa. Xabaring bor, koʻp joylarni kezdim, lekin
Samarqand boshqacha oʻlka. Odamlari mag'rur,
hamiyati baland bu yurtning... xuddi uyquda yotgan
pahlavonga oʻxshaydi. Uygʻotib yuborsang sherdek
oʻkirib, kishanlarni parchalab tashlashga qodir bu oʻlka.
Madaniy boyliklari, ma'naviy xazinalari koʻpligini
aytmaysanmi! Bolaligimdayoq bu oʻlkani sevib
qolganman. Muallimdan Samarqand haqida gapirib
bering deganimda, Samarqand haqida gapirib bolmaydi,
uni borib koʻrish kerak, degani hali-hali esimda. Uning
durdonalari faqat obidalarigina emas, azizim,
Konstantinich, odamlarining ma'naviy dunyosi boy
ekan. Did baland, ta'b nozik, xuddi balchiqda qolgan
gavharga oʻxshaydi-ya. Biz ana shu jaholat balchigʻini




yuvib tashlashimiz kerak... Lekin oʻzbek tilini
oʻrganishga kirishib, yaxshi ish qildingda. Yo toʻxtatib
qoʻydingmi?

— Toʻxtatganim yoʻq.

— Yaxshi qilasan, to“xtama. Katta xazinaning kaliti
bu til. Afsuski, mening vaqtim yoʻq, boʻlmasa, men ham
oʻrganib, Navoiyning she'rlarini oʻz tilida oʻqib chiqqan
boʻlardim... Ha, mayli, hozircha afsuslarni qoʻyib
turaylik, mening qarorim shu: Namoz Pirimqul oʻgʻlini
qutqarish kerak. Boʻlmasa ma'muriyat och boʻridek
qonsirab turibdi hozir, uni qatl qilishadi. Vodiydagi
dehqonlarning ozodlik harakatiga ogʻir zarba boʻladi bu.
Men senga Otamurod Shermuhammad oʻgʻli degan bir
yigitni qoʻshib beraman. Uni koʻrgansan, toʻ“garakka
qatnashib yuradi. Aqlli, tadbirkor yigit. Namozning
qamalganini eshitib bagʻri ezilib yuribdi... Kimnikiga
tushding?

— «Panohi sagʻiron»ga toʻxtadik.

— Choyxonachi ishonarli odammi?

— Namozning tutingan otasi u.

— Hozircha xayrlashamiz, — bir narsa toʻsatdan
yodiga tushib qolgandek sakrab oʻrnidan turdi Mixail
Morozov, — ertaga kechqurun kutubxonaga kel. Eser
amakilaring, liberal toʻralar bilan munozaramiz bor.
Dehqonlarning kayfiyati haqida soʻzlab berasan...
Otamurod choyxonaga kechqurun boradi. Xoʻp, xayr!

II bob

Mirshab Zaglada yoʻl oʻrgatadi

«Panohi sagʻiron» choyxonasi bir vaqtlar
mahallaning qari-qartanglari-yu yetim-yesirlardan
boshqa hech kim qadam bosmaydigan xarobadek bir
hilvatgoh edi. Namoz Devona boboni bir-ikki bor
koʻrgani kelil, hadyalar qoldirib ketgandan soʻng




xilvatgohga son kirdi. Choyxonaning nuray deb turgan
tomoni qayta yopildi. Ogʻayi kulol do“konidan guldor
choynak-piyolalar keltirildi, paloslar yangilandi. Devona
bobo oʻzi yotib yurgan kulba ham tor, ham shuvoqlari
toʻkilib, nurab qolgan edi. Gʻarib-u g“urabolarni
hasharga chorlab, oʻrniga juda hashamatli bolmasa ham,
bir yoʻla yigirma-oʻttiz kishi sigʻsa boʻlaveradigan
dahlizli uy qurib oldi.

Bu manzilgohda endi haftaning juma, yakshanba
kunlari yetim-yesirlarga xudoyi oshi ulashiladi,
ba'zilariga goho yangi kiyim-boshlar hadya qilinadi.

Uch kundan buyon Sergey tabib shu yerda turibdi.
Kunduzlari allaqayerlarga yoʻq boʻlib ketadi. Kechqurun
Demurov bosmaxonasining harf teruvchisi Otamurod
Korgar bilan uzoq suhbatlar quradi.

...Namoz yigitlari ustidan tergov allaqachon boshlanib
ketgan. Toshkent okrug sudi palatasidan maxsus
tergovchilar chaqirilibdi. Namoz betobligi sababli uning
ustidan hali tergov boshlanmabdi. Eng yomoni tergov
qamoqxonaning oʻzida olib borilyapti. Oqlovchi
N. Bolotin: «Hozir bir narsa deyishga ojizman», debdi...

Ammo, Otamurod Korgar bugun kalavaning uchini
topgandek boʻldi. Mirshabxona nozirlaridan biri Zaglada
degan moʻylovdor yigit Korgarga qoʻshni, uch hovli
narida yashaydi. Xotini sut-qatiqqa chiqib turadi.
Zaglada hozir qamoqxonadagi qorovullar toʻdasidan
biriga boshliq. Oʻzi poshsholik tuzumini uncha
yoqtirmaydi. Siyob boʻyida mayovka boʻlganda
ishchilarni xavfdan shu ogohlantirib qoʻygan. Bugun
ertalab Korgarga oʻzi dil yorib qoldi. «Moxovxona
atrofini aylanib qolding, qoʻshni, biron ilinjing bormi,
ayt, yordam beraman...» deb oʻz ogʻzi bilan aytdi. Korgar
bosmaxonada Mixail Morozovni uchratib, Zaglada
yordam beraman, deyapti, degan edi, Mixail Morozov
«Mirshablar orasida bizning ishimizga hayrixoh boʻlgani
shu. Lekin, harqalay ehtiyot boʻl», deb maslahat berdi.




Hozir shu odamning kelishini kutishyapti.

— Bordi-yu bu Zaglada deganing bizni aldab qoʻysachi? — ishonciramay soʻradi Sergey tabib, — tuzoq
qoʻyish uchun shunday degan boʻlsa-chi?

— Ehtimol,— uning fikriga qoʻshildi Korgar,— lekin,
oʻris oshno, biz bunga darrov qulfi-dilimizni ochmaymiz,
sinab koʻramiz.

— Aslini olganda-ku, tavakkal qilishdan boshqa
ilojimiz ham qolmadi-ya! — deb qoʻydi Sergey tabib.

Devona bobo rangi-quti oʻchgan bir ahvolda choy olib
kirdi. Choynakni qoʻyayotib, Korgarning qulog£ʻiga,
«mirshab keldi, koʻzi bejo», deb shivirladi vahima ichida.

— Chaqiring buyoqqa, — dedi Korgar Devona boboni
hayron qoldirib, biz uni kutib oʻtiribmiz.

Pyotr Zaglada koʻzida mehrigiyosi bor yigitlardan
ekan. Sergey tabib bir qarashdayoq «Yoʻq, bundan
yomonlik chiqmaydi», deb oʻyladi va:

— Asli qayerlik boʻlasiz? — deb soʻradi omonlashib
boʻlishgach.

— Moskvalikman, — tushuntirdi Zaglada qaynoqqaynoq choy xoʻplab. — Menga qaranglar, janoblar,
mendan unaca tortinib, xavfsirab oʻtirmanglar.
Qayerliksan, otang kim-u onang kim, deb
surishtirishlarini ham yoqtirmayman... Garchi vazifam
shuni taqozo qilsa ham, lekin men sotqin emasman.
Sotqinni koʻrsam joyida boʻgʻib, ustiga toʻn yopib
ketaveraman. Gap shu. Men sizlarni yaxshi tanimayman.
Ehtimol, oʻzlaring sotqindirsizlar... Lekin, sizlar, Mixail
Morozov gruppasidan ekanliklaringni yuragim sezib
turibdi. Xudoga shukurki, hozircha ularning orasida
sotqin yoʻq.

Biz mirshablar boʻlsak, imperator oliy hazratlarining
qopag'ʻon itimiz. Lekin, itlar ham har xil boʻladi. Bir xili
siylaganni bilaci, bir xili siylagan-siylamaganni aralash
qopaveradi. Xudoga shukur, vijdonimni shaytonga
sotganimcha yoʻq hali... Namoz Pirimqul oʻgʻli qamalgan




kundan buyon, hurmatli qoʻshni, siz oʻsha atrofda paydo
boʻlib qoldingiz, toʻgʻrimi?

— To'g'ri, — ochiq iqror boʻldi Korgar.

— Agar menga ishonsanglar sizlarga yordamim
tegishi mumkin. Boʻlmasa, uni otishadi... Shunaqangi
ajoyib yigit ekanki, rus tilini suvdek ichadi... Yarasini
ikki marta oʻzim bogʻlab qoʻydim! Ochiqda boʻlganimda
senga ot sovgʻa qilardim, deydi. Qalbi katta yigit ekan,
xuddi Pugachevning oʻzi deysiz. Uning ovozasini ilgari
eshitib yurardim-u oʻlay agar, bunaqangi ochiq koʻngil
yigitligini tasavvur qilmagan ekanman. «Namoz, nega
seni soʻroqlab orqangdan hech kim kelmaydi?» — desam,
hozircha sendan boshqa hech kimim yoʻq, deydi. Achinib
ketdim. Ovqatiga oʻzim qarab turibman. Xoʻsh, janoblar,
oʻzlari unga kim boʻladilar?

— Biz ham senga oʻxshab, uning taqdiriga achinib
keldik, — dedi Sergey tabib hamon Zagladadan koʻzini
uzolmay.

— Yaxshi odamga hamma achinadi. Xoʻsh, mendan
qanday yordam kerak, tortinmay aytaveringlar.

— Uni qochirish kerak! — tavakkal qilib fikrini ochiq
aytdi Korgar.

Pyotr Zaglada anchagacha javob qaytarmadi, aftidan
u fikran koʻp narsalarni oʻylab, chamalab koʻrmoqda edi.
Buralib-buralib borib, qulogʻining ortiga oʻtib ketgan
moʻylovini tez-tez silab qoʻyyapti u.

— Mumkin! — dedi nihoyat oʻziga kelib, — lekin, bu
ishdan qamoqxona boshligʻi Pankov janoblarini xabardor
qilib qoʻyish kerak.

— Yoʻgʻ-a! — barobariga deyishdi hamsuhbatlar.

— Qoʻrqmanglar. Oʻlardek pulga oʻch odam u.
Qoʻyib bersang mahbuslarning hammasini Siyob
bozoriga olib chiqib, pullashdan ham toymaydi. Hozir
ahvoli juda tang, qimorga boy berib qoʻydi. Uyi-joyi
kimosharga sotilish arafasida turibdi... Pul taklif
qilish kerak unga...




— Ehtimol, oʻzingni ham ul-bul narsaga muhtojliging
bordir, — oʻsmoqchilab dedi Korgar.

— Toʻgʻri, pul hammaga kerak. Koʻp narsaga muhtoj
hamma. Lekin men odampurush ablahlardan emasman,
buni esingdan chiqarma qoʻshni! Xullas, janoblar.
Pankov toʻrani bu ishga tortish kerak. Qorovullarni
oʻsha almashtiradi. Zindonlarning kaliti ham oʻsha
qimorbozning qoʻlida. Mahbuslar bilan bemalol
gaplashish huquqi berilgan unga... Lekin, tashqaridan
hujum qilib, qutqarib bo'lmaydi uni. Buni Namozning
yigitlariga yetkazib qoʻyinglar. Tepada harbiy garnizon
turibdi — qirib tashlashadi. Devorlardan ham oshib
oʻtish qiyin. Nemis mutaxassislari devor orasiga ko“mma
qoʻngʻiroq qoʻygan, sal qoʻling tegishi bilan jiringlab,
butun Samarqandni oyoqqa turgʻazadi. Birdan-bir yoʻl
— zindonning ostini teshib chiqish...

— Bu juda mushkul boʻlsa kerak? — soʻradi Sergey
tabib.

— “Sergey Konstantinovich, koʻrinishingizdan ziyoli
odamga oʻxshaysiz, demak aqlni birovdan qarzga
oladigan joyingiz yoʻq. Oʻylab koʻring, oson yoʻlini
tanlasak, ish barbod boʻladi... Lekin, mening bu rejalarim
hozircha bir xom xayol. Aniq rejani Pankov janoblari
pulni jaraqlatil) sanab olganlaridan keyin tuzamiz.
Qamoqxona bilan bogʻlanib olishlaring, ya'ni
aytmoqchimanki, oʻsha yerga oʻz odamlaringni kiritib
olishlaring uchun hozir yaxshi imkoniyat bor.

— Qanaqa imkoniyat ekan? — so'radi Korgar.

— Qamoqxonaning chiqindi-yu, axlatlarini chiqarib
tashlash, tashqaridan suv-oʻtin tashish uchun odam
axtarishyapti.

— КоЧапБ tashiladimi? — soʻradi Sergey tabib.

— Yoʻq, eshak aravalari bor.

— Yosh yigitcha boʻlsa ham boʻlaveradimi?

— Men tavsiya qilsam, boʻlaveradi.

— Mening saqlab olgan oʻgʻillarim bor.




— O'ʻzbekmi? Ishqilib, rus boʻlmasin, qora ishlarga
ularni olishmaydi.

— Biri tojik, biri o'zbek. Lekin, ikkovi ham rus tilini
yaxshi biladi.

— Ayni muddao, — xursand boʻlib dedi Pyotr
Zaglada, — rus tilini bilishlarini hozircha hech kimga
sezdirishmasin.

— Tayinlab qoʻyaman, — ish toʻsatdan yaxshi
tomonga yurishib borayotgani uchun oʻzida yoʻq sevinib
ketdi Sergey tabib, — endi soʻraganning aybi yoʻq,
Pankov janoblariga qancha pul keltirsak boʻlarkin?

— Har qalay oz-ozdan berib borgan ma'qul deb
oʻylayman, — maslahat berdi Pyotr Zaglada, — aroqxoʻr
bir odam u. Pulni olgandan keyin tonib yuborishi ham
hech gap emas...

— Rahmat sizga, siz chinakam olijanob yigit ekansiz,
— bugungi uchrashuvdan mamnun edi Sergey tabib.
Suhbatdoshining koʻnglini nima bilandir ovlagisi kelib
qoldi uning shu paytda. — Lekin, xafa boʻlmaysiz, sizga
ham kichikroq bir sovgʻa qilish niyatim bor. Yoʻq
desangiz, astoydil xafa bo'laman!

— Obbo siz-ey, hech qoʻymadingiz-da, — negadir
darrov koʻna qoldi Pyotr Zaglada. — Mayli boʻlmasa,
lekin pul bermang — ichib qoʻyaman. Xotinimga bitta
tikuv mashinasi olib bera olasizmi?

— «Zinger»danmi?

— Ha, ishqilib oʻsha oyoq bilan tikadiganidan boʻlsin.
Xotinim yolgʻiz oʻzim uyda zerikaman, mashina olib
berasan, deb gʻinshigani-gʻinshigan. Pulni qayerdan
olaman desam, hamma qayerdan olsa, sen ham oʻsha
yerdan olasan, deydi. Lekin, hozir emas, keyinroq. Ish
yurishmay qolsa vijdonim azobda qoladi... Negadir
oʻzingizni tanishtirmayapsiz, gubernator janoblarining
kanselyariyasida ishlaysizmi deyman, juda sipo o'tiribsiz.
Ismi sharifingiz haqiqiymi yoki inqilobchilarga o'xshab
siz ham oʻzgartirib olganmisiz?




— Yoʻgʻ-e, —- xijolat bo“'lgannamo dedi Sergey tabib,
— aslida ham Sergey Konstantinovichman.

— Familiyangiz-chi?

— Ryabov.

— Kasbingiz?

— BDoktorman.

— Tergovni boshlab yubording-ku, qoʻshni! — xandon
otib kuldi Otamurod Korgar, — bas qil, mehmonni xijolat
qilma.

— Doktorman deng? — xursand boʻlib ketdi Pyotr
Zaglada. — Nega halidan buyon indamaysiz? Iltimos
qilaman, mening xotinimni koʻrib qoʻysangiz, kasalmand
bechora. Homilasi turmaydi. Uch oy boʻlar-boʻlmas
tushadi-qoladi... Ertalab kelib olib ketaman sizni.
Nonushtani, xudo xohlasa biznikida qilamiz. Ukraincha
pirogni hech yeganmisiz?

— Ukrain qizini opqochib kelganman, deng?

— O'zim ham ukrainman, Sergey Konstantinovich.
Toʻgʻrirogʻi, u meni opqochib kelgan. Moskvaning havosi
nam, Turkistonga ketamiz, deb turib oldi.

— Xotiningizning yoʻtali bormi?

— Koʻproq qishda yoʻtaladi... Xoʻp, endi men turay.
Navbat almashadigan vaqt ham boʻlib qoldi. Demak,
kelishdik. Ertalab sizni olib ketaman.

III bob

Aravalar Samarqandga borayapti

Nazarmatvey Namozning topshirigʻini bajarib, Urgut
taraflardagi rus qishloqlarini oralab kuzda boʻladigan
katta qoʻzgʻolonga oʻzicha tayyorgarlik koʻrayotgan edi.
Uning chekiga koʻplab miltiq, oʻq-dori jamgʻarish tushdi.
Namoz qoʻlga clinganligi haqidagi shum xabarni oʻsha
yerda eshitdi. Tuni bilan ot qoʻyib tongotarga yaqin
Jarqishloq atrofidagi qamishzorga kelib qoʻndi-yu,




чцурШагдап ошоп 402ап 40204 joʻrasi Eshboʻri, har
ehtimolga qarshi qurollanib oʻzlarini panaga olgan
Javlonqul, Xolbek va Omonlar bilan topishib oldi.

Namozni qutqarish uchun ishni nimadan boshlashni
bilmay, oʻylay-o“ylay oxiri Moxovxonaga hujum
uyushtirishga qaror qilib, Samarqandga yashirincha
joʻnash tayyorgarligini koʻrib oʻtirishgan edi. Xuddi shu
paytda choʻlga Javlonqulni soʻroqlab Toʻxtashvoy kelib
qoldi. Uni pul keltirish uchun Sergey tabib yuborgan
edi.

— Yaxshi, yaxshi yoʻl topishibdi, — seyinib ketdi
pahlavon Javlonqul. — Lekin, oʻris amaking qancha pul
olib borishimiz kerakligini aniq aytmapti-da?

— Qancha koʻp boʻlsa, shuncha yaxshi, — deb qoʻydi
gapga chechan Toʻxtashvoy, — shuni ham bilmaysizmi?

— Pulni kimga olib borib beramiz?

— Devona boboga dedim-ku! Voyboʻy, soqolingiz
buncha oʻsib ketibdi, oldirsangiz boʻlmaydimi? —
bolalarcha soddadillik bilan tanbeh bergan boʻldi
Toʻxtashvoy.

— Devona bobong Namozboyning tutingan
otasimidi?

— Ha, oʻsha! — chinakamiga jahli chiqdi betoqat
Toʻxtashvoyning, — tezroq qoʻzgʻolsangiz-chi, uyoqda
Namoz akam qiynalib yotibdi. Siz boʻlsangiz hadeb
surishtirasiz. Bir xurjun pul kerak, bildingizmi!

Ikki arava tong saharda Samarqandga yoʻl oldi.
Ataylab bozor tongotarini tanladilar. Chunki, yakshanba
tongotarida Dahbed Samarqand yoʻli gʻoyat gavjum
boʻladi. Yarim kechadanoq harakat boshlanib ketadi bu
yerda. Otliqlar, aravakashlar, piyodalar... Birovi
aravasiga qop-qop bugʻdoy yuklab oladi, birovi eshagiga
guruch ortadi, paranji-chachvon yopingan ayollar, qop
orqalagan yigitlar, xurjun koʻtargan chollar, qo'y
haydagan choʻpon-cho'liqlar, oʻtin olib borayotgan
tuyakashlar... Barchasi Siyob bozoriga oshiqadi. Bozorim




baroridan kelsin, deb yoʻl boʻylab nazr-niyoz qilib
borishadi.

Kechasi yupqa qor yogʻib oʻtgan. Havo sovuq, yengil
izgʻirin esib turibdi. Oldingi aravaga Toʻxtashvoy minib
olgan. Aravada Ulugʻoy bilan Nasiba yonma-yon oʻtirib,
somon tiqilgan katta qanor qopga suyanib ketishayapti.
Qanor ichiga besh miltiq, bir xalta tillo tanga
berkitilgan. Sovuq qotib qolmasliklari uchun birbirlarining pinjiga tiqilib olishgan. Boshlarida paranji,
oyoqlarini chopon bilan oʻrab olishgan. Mahmadona
Toʻxtashvoy, garchi oti Toʻxtash boʻlsa to'xtash
nimaligini bilmay, tinmay javrab borayapti.

Sergey tabibning uyida koʻrgan-kechirganlari, Mujik
qishloq bolalari qanaqa oʻyin oʻynashi — ishqilib, esiga
nima kelsa, shuni gapirib boryapti.

Toʻxtashvoy, toʻsatdan orqasiga o`girilib, sekin
shivirladi:

— Tunov kuni Namoz akamni ham koʻrdim!

— Voy, tilingga shakar, akangni koʻrdingmi, —
yuzidagi chachvonni xiyol koʻtarib oldinga engashdi
Ulugʻoy, — qani bir boshdan gapir-chi, qanday qilib
koʻrding uni?

— Koʻrdim, xolajon, — shavq-zavq bilan gapira
boshladi To'xtashvoy. — Xudo ursin agar, mana shu
koʻzlarim bilan koʻrdim. Sergey amakimning maslahati
bilan Hayit ikkalamiz avvalgidek gadoy bolalarga
oʻxshab eski-tuski kiyib oldik-da, Moxovxona yoniga
tilanchilikka bordik. U yerda gadoylar koʻp, kunbo£yi
qoʻllarini choʻzib xudo yoʻliga sadaqa soʻrab oʻtirishadi.
Bolalik xotinlar ham bor, xudo ursin agar, rost
aytayapman. Avvalgi yilichi, xolajon, bitta xotin
bolasini emizib yotib oʻlib qoldi oʻsha yerda. Qarang,
oʻzi oʻlib qolibdi-yu, bolasi boʻlsa uni choʻlp-choʻlp emib
yotibdi... O'lgandan keyin ham emchagidan sut
kelaveradimi?

— Qaydam, — deb qoʻydi Ulug'oy.




— Oʻsha yerda tilanchilik qilib oʻtiruvdik, bir mahal
usti berk sakkiz gʻildirakli foytun aravada mahbuslarni
olib kelib qolishdi. Yugurib borsam, Namoz akam ham
tushib kelyapti. Men unga qaradim, u menga qaradi,
keyin ikkovimiz ham yigʻlab yubordik.

— Voy xudoyim, Namoz akang yigʻladimi? — yurakbagʻri ezilib soʻradi Ulug'oy.

— Oʻsha Namoz akammidi, boshqamidi, ishqilib juda
oʻxshardi-da.

— Keyin-chi, keyin nima boʻldi?

— Keyin Moxovxona mahallasidagi tepalikka qarab
yugurdim. Namoz aka, bu menman, ukangiz Toʻxtash
polvon boʻlaman, hech narsadan kamchiligingiz yoʻqmi,
deb baqirdim. Namoz akam qoʻl silkitib Nasiba opang
bilan Ulugʻoy xolangga salom ayt, dedi.

— E xudoyim, shunday dedimi, a?

— Ehtimol shunday degandir, ehtimol! shunday
demagandir. Ishqilib, mening qulogʻimga shunga
oʻxshashroq bir gap eshitilgandek boʻldi-da...

Shu yoʻsin Toʻxtashvoy tinmay soʻzlab boryapti:
toʻgʻri, uch kun avval u Moxovxona qamoqxonasi oldida
biron xabar topib kelish umidida tilanchilik qilib
oʻtirgandi. Ammo, Namoz akasini koʻrolmadi. Koʻrsam
shunday gaplashardim deb, orzu qilgandi. Orzularini
haqiqatga aylantirib soʻzlab, Ulugʻoy xolasini ovuntirib
boryapti u.

— Ashula aytib beraymi? — toʻsatdan jonlanib soʻradi
Toʻxtashvoy.

— Aytsang, ayta qol, — istamaygina dedi Ulug'oy.
Uning iztirob toʻla qalbiga Namozdan oʻzga hech narsa
sig'maydi hozir. G'alati ekan oʻzi bu dunyo! Shu ukasi
tugʻilibdiki, boshi baxtsizlikdan chiqmaydi. Birovlar
eshigida sargʻayib katta bo'lgani kammikin unga!
Endigina ogʻzi oshga yetganda burni qonab oʻtirsa-ya,
yetimchani buncha qiynamasang, e parvardigori olam!
Nima qilibdiki, u ham el qatori, uyli-joyli boʻlib




opaginasining bagʻrida doʻrsillabgina yursa! Ishqilib,
koʻrishishga ruxsat berishsin-da. «Berishmasa, oʻsha
hokimning oldiga ham kiraman, — alam bilan oʻylab
borayapti Ulug“oy, — eshiklarining tagiga yotib olaman,
xudo xohlasa, ko'raman ukaginamni, bagʻrimga bosib
boshlaridan silayman...»

Nasiba oʻz oʻylariga gʻarq boʻlib suhbatga aralashmay
borayapti. Oy-kuni yetmasdan dunyo yuzini koʻrgan
qizchasi bor-yoʻgʻi yarim kungina yashadi xolos.
Chaqaloq joni uzilishidan oldin tamshanib, lablari bilan
nimanidir axtargandek boʻldi, qoʻl-oyoqlarini betoqat
silkitib, qattiq ingaladi... qiziq, nega ingaladi ekan, nima
demoqchi boʻldi ekan oʻshanda?.. Xudo xayringni bergur
pakana bovo insofli odam ekan, chaqaloqni yuvib-tarab
koʻmdi. Arava opib, Nasibani Jarqishloqqa eltib ham
qoʻydi.

Oʻsha kundan buyon Nasiba gʻalati boʻlib qolgan.
Birov bilan gaplashmaydi. Gap so`rashsa javol» ham
qaytarmaydi. Xuddi koʻzi ochiq holda uxlab qolgandek.
Ochiq koʻzlarida Namoz akasining qoʻlini orqasiga
bogʻlayotganlari, chaqaloqning nimanidir axtarib
tamshangani shundayligicha qotib qolganday. Yorug'
dunyo faqat shu ikki ayanchli manzaradangina iborat.
boshqasini koʻrmaydi u. Quloqlari ostida Namoz
akasining xayrlashayotganda: «Nasibam!» deb
qichqirgani jaranglaydi, boshqasini eshitmaydi. Goh
negadir Namoz akasi chaqaloqdek boʻlib koʻrinib ketadi
koʻziga. Goh chaqalogʻi kap-katta qiz bo'lib oldiga
chopqillab keladi... Nega chinqirdi ekan oʻshanda, nega?
Tamshanib, lablari nimanidir axtardi-ku oʻshanda,
nimani axtardi ekan?..

«Boraman-u, meni ham hibsga olinglar, men ham
bosqinlarga borganman, oʻq otib hokimlaringizni
o'ldirganman, deyman, — zuvala qilayotib oʻyladi Nasiba,
— faqat Namoz akam bilan birga qoʻysalar bas. Meni
deb u kishi shu ahvolga tushdi. Agar men bo'lmaganimda




qoʻlga tushmasdi. Hammasiga men baxti qaro sababchi
boʻldim. Endi yonlarida boʻlaman, osishsa — bir dorga
osishsin, otishsa — bir oʻq bilan otishsin!..»

— Xolajon, qiziq-qiziq afandilarim bor, aytib
beraymi? — aravada chayqalib borayotgan ayol-larning
xayolini boʻladi quvnoq Toʻxtashvoy.

— YTooylogʻim, onang javrab tuqqanmi deyman, — deb
qoʻyadi Ulugʻoy, — aytsang, ayta qol.

Orqadagi aravani Barotali minib olgan. Aravada
Eshboʻri, Nazarmatvey, Javlonqul, Xolbeklar borishyapti. Boshlariga paranji yopinib olishgan, xuddi
mozor boshiga chiroq yoqqani borayotgan kampir
momolarga oʻxshab ketishyapti. Maslahat to'xtagani
yo'q. Birining gapi ikkinchisiga ma'qul tushmaydi. Hozir
puxtalab olgan rejalari bir nafasdan soʻng hech narsaga
yaroqsizdek tuyuladi.

— Ko'pam gapni choʻzib oʻtirmaymiz, — deb
shivirlaydi bir soʻzli Javlonqul, — pul bilan ish bitmasa
uyoq-buyog'ʻini sinchiklab koʻramiz-u, shartta oʻsha
qamoqxonaga hujum qilib qoʻya qolamiz.

— Bundan hech foyda yoʻq, — bosh chayqaydi
oqko`ngil Eshboʻri, — undan koʻra gubernator janoblari
oldiga kirib, Namozning gunohini soʻ“raganimiz ma'qul.
Axir, u sho“ring qurgʻur odamlarga yaxshilik qilaman,
deb shu koʻyga tushib oʻtiribdi-ku! Yaxshilik qilmoqchi
boʻlgan odamni qamash insofdan emas, deymiz.

— Qo'ysang-chi, Eshbo'ri, — e'tiroz bildirdi rahmdil
Xolbek, — yaxshisi toʻlov beramiz. Qancha soʻrashsa,
shuncha beramiz. Bunga koʻnmasa, oʻzimizni garovga
qoʻyamiz. Mayli bizni qama-yu, Namozboyni qoʻyib
yubor, deymiz!

— Sen bilan mendaqadan toʻrt yuztasi garovga
turganda ham Namozboyni qoʻyib yuborishmaydi endi,
— deydi yana biri.

— Nega qo'yib yuborishmaydi? — xafa bo'ladi
boshqasi.




— Nikolay podsho: «Namozboyning boshini kesib
kelmagunlaringcha, yotib uxlay olmayman», deb turibdiyu, gapingni qara-ya!

— To'g'ʻri, u bechorani qatl qilishlari ham mumkin.

— Bizni deb u oʻlib ketaverar ekan-da! Meni shunga
chidab turadi, ceb oʻylaysanmi?!

— Astaroq, Xolbek, — shivirlaydi Javlonqul, —
boshingda chacavoning bor, ovozingni doʻrillataverma.

— Yaxshisi, mening rejam reja, — yana qaytadan
fikrini bayon qila boshlaydi Nazarmatvey,— uch-toʻrt
kun sharoitni yaxshilab oʻrganamiz. Shahardagi
doʻstlarimiz bilan aloqa bogʻlaymiz. Keyin, sharoit
koʻtarsa, yigitlarni toʻplab turib, Javlonqul amakim
aytgandek, toʻsatdan hujum qilamiz. Bordi-yu, hujum
qilishning iloji boʻlmasa, toʻrttovimiz ham taslim boʻlib,
Namozboyning oldiga kirib olamiz-u, oʻzimiz qolsak ham,
uni qochirish payidan boʻlamiz. Nima dedingiz Javlonqul
amaki?

— Rejangda jon bor, oʻris bola.

— Bordi-yu, qochira olmasak-chi? — ikkilanib
soʻradi Eshbo'ri.

— Unda, — davom etdi Nazarmat, — surgunga birga
ketamiz. Namozboyni ehtiyot qilib yuramiz.

— Hammamizni qatl qilib yuborsalar-chi?

— Qatl qilsalar, unda yana soz. Vijdon azobidan
qutulamiz, nima deding, Eshbo£ri.

Devona bobo jarqishloqlik mehmonlarni yaxshi kutib
oldi. Ulug'oy bilan Xolbekni ilgari ham ikki-uch bor
koʻrgandi.

— Xudoga shukur, yaratganga ming qatla shukur,
— derdi Devona bobo oʻzini qoʻyarga joy topolmay, —
men faqirni ham yoʻqlab keladigan kishilarim bor ekan.
Qani, qani, ichkariga. Shukur, mehmonxonani
kengaytirib olganman, barakallo! Mana endi, xudo
xohlasa hammasi joyida boʻladi. Hoy bola, beri kel,
amakingning orqasidagi qopni tushirishib yubor. Mana




shu uy, xudo xohlasa, sizlarniki. Kiravering qizim,
tortinmang... Men hozir choy keltiraman. Ketidan osh
ham damlaymiz. Qani, oʻtiringlar-chi. Iloyo omin,
qadam yetdi balo yetmasin, polvon oʻgʻlimning
mushkulini yaratganning oʻzi oson qilsin.

— Oblohu akbar!

IV bob

«Yoʻq, men oʻlmasligim kerak!»

Moxovxona qamoqxonasi chuqur jarlik boʻyiga
joylashgan. Jarlikning tubidan sharillab bir anhor suv
oʻtadi. Uning kun yurish tomonida moxovlar mahallasi
bor, kunbotar tomoniga harbiy garnizon joylashgan.
Imperator oliy hazratlarining ikki tayanchi —
qamoqxona bilan qoʻshin baqamti turib fuqaro qalbiga
dahshat soladi. Qamoqxona qachon qurilganini hech kim
eslay olmaydi, keksalar qaysi bir podsholik zamonidan
qolgan, deb yurishadi. Yerni oʻyib, yarim zindon uslubida
qurilgan u. Xonalar tor, qorongʻi. Hammasining eshigi
oʻrtadagi katta timga ochiladi. Timning gir atrofini
tovuq katagidek kichkina, goʻristondek xunuk xonalar
oʻrab kelgan. Zindonlar mana shu xonalar ostida.

Namoz yolgʻiz yotibdi. Kunyurish tomondagi
tuynukchadan charaqlab chiqqan quyoshning yorqin
nurlari gʻira-shira oqib kiryapti. Zindon tubi nim
qorongʻi. Shoʻr qotgan devorlari arang koʻzga tashlanadi.
Namozning oyogʻida kishan. Kishan ham qaysidir
podsholik zamonidan qolgan boʻlsa kerak, zil-zambildek
ogʻir. Uvadasi chiqib ketgan namxush toʻshakda
yonboshlab yotibdi. Oʻng beti, peshonasida qamchi
zarbidan qolgan yaralar bor. Yuzi tarvuzdek dumdumaloq boʻlib shishib ketgan, koʻzlari arang ochiladi.
Yelkasi, qoʻllari, butun tanasi loʻqillab ogʻrib turibdi
hozir — kaltak zarbi ketganicha yoʻq hali.




Bu yerga kelganiga toʻrt kun boʻldimi, besh kun
boʻldimi, bilmaydi. Kelgan kuni behush edi.

Kimdir otini aytib chaqirganda uygʻonib ketdi oʻsha
kuni.

— Orqamdan yuring! — dedi yana haligi ovoz. Namoz
zinadan qiynalib chiqdi. Ayvondagi yorugʻdanmi. boshi
aylangandek boʻldi. Xayriyat, yiqilmadi. Qamoqxonani
oʻrab qator tushgan xonalardan biriga kirishdi. Oʻrta
boʻy, qotma, cho`qqi soqoli chiroyli taralgan, to`ralardek
bashang kiyingan bir kishi bilan mo`ylovlari buralibburalib borib qulogʻining ortiga oʻtib ketgan mirshab
oʻtiribdi.

— Namoz Pirimqul oʻgʻli, shundaymi? —
noʻgʻaychalab soʻradi choʻqqi soqolli, — men doktorman,
yaralaringizga dori qoʻygani keldim.

— Xudo xayringizni bersin, — xoʻrsindi Namoz, —
oʻtirsam maylimi?

Namozga yogʻoch kursi qoʻyib berdilar.

— Yechining! Badanlaringizni ko'rmoqchiman, —
choʻqqi soqolli kishi garchi Namozga yechinishga buyruq
bergan boʻlsa ham, qoʻllarini koʻtara olmasligini sezdi
shekilli, ehtiyotlab oʻzi yechintira boshladi, — voyboʻy
yomon tepkilashibdi-ku!

— Sholi tuygandek tuydilar! — deb qoʻydi Namoz.

— Xayriyat, suyaklaringiz butun ekan. Qorovul,
iliq suv keltiring!

Qorovul Namozga bet-qoʻ'llarini yuvishga
koʻmaklashil» yubordi. Choʻqqi soqol yaralariga
achitadigan, kuydiradigan dorilar qoʻygan boʻldi. Har gal
dori bosayotganda labini choʻpillatib, boshini silkitib
qoʻyar edi u. Boyloqqa keladigan yaralarini oppoq latta
bilan boylarkan:

— Baquvvat ekansiz, yarangiz tez bitadi! — deb
qoʻydi. ,

Namozni zindon tubiga haligi o`zbek qorovul emas,
moʻylovli mirshab kuzatib bordi. Ichkari kiritayotib:




— Ruscha gapirsam tushunasizmi? — deb soʻradi
sekingina. .

— Tushunaman, — yelkasi osha mirshabga qaradi
Namoz. Ammo, uning nigohini uchrata olmadi.

— Oʻrtoqlaringiz ham shu yerda, — choʻntagidan
qogʻoz chiqardi mirshab, — ismi shariflarini oʻqib
beraymi?

— Keragi yoʻq, — negadir mirshab bilan bogʻlangisi
kelmasdi Namozning. Ammo, shunday boʻlsa ham uning
nigohini axtara boshladi — koʻzlariga bir boqib olmoqchi
edi.

— Quloq soling: Sherniyoz Xudoynazar oʻg£li...

Qiziq, mirshab Namozboyning yigitlarini birma-bir
sanay boshladi. Nega bunday qilyaptiykin, nega?.. yoki
mirshab uni chalgʻitmoqchimi, oʻzini yaqin olib, sirlarini
bilib olmoqchimi? Umuman, bu mirshab nega bunday
qildi? Maqsadi nima ekan buning? Nega u toʻsatdan
Namozga mehribon boʻlib qoldi? «Aygʻoqchi boʻlsa-ya!..
Esergep, Xolboy, Qarshiboy, Avaz... nahotki hammalari
shu yerda boʻlsa! Lekin, Jumanboyning nomini aytmadiku. Yo u qochib qutuldimikan? Tom ostida qolib nobud
boʻlgan boʻlsa-ya! Nasibachi, Nasiba nima boʻldi ekan?
«Bechora Nasibam, — alam bilan boshini chayqadi
Namoz, — qayerlarda qolib ketding, suyukligim! Meni
deb ne koʻylarga tushmading sen bechora ham. Esonomon koʻz yorib oldingmikan? Ishqilib, seni
qamashmagan boʻlsin-da! Lutfulla hokimning yigitlari
kaltaklagan boʻlsa-ya. Doya kampir qayerlarda qoldi
ekan? Choliga olib kelib qoyaman deb va'da qiluvdim,
uning oldida ham yolgʻonchi boʻldim endi...»

Namoz oʻsha doktor boqib ketgan kuni ilon
chaqqandek toʻlgʻ“onib yotdi. Tanidagi ogʻriqlar goh
dardga aylanib, dilini oʻrtar, goh qalbidagi dard-u
alamlar ogʻriq boʻlib vujudiga buroviq solar edi...

Tan ogʻrigʻiga bardoshli edi u. Huv Ivanboynikida
katta polvonlar bilan mushtlashib yurgan chogʻlarida




goho olishuv paytida u yer-bu yeri mayib boʻlar, ammo
olishuv tugamaguncha ogʻriqni sezmasdi u. Uning
bardoshiga raqiblari ham tan berib, shu fazilating bilan
hamma polvonlardan ustunsan, deb qoʻyishardi.

Namoz hozir ruhan qiynalmoqda edi. Vujudini alam,
xoʻrlik alangasi yondirardi. Lutfulla hokim qoʻli
orqasiga bogʻlangan Namozning belidan arqon tortib,
arqonni egarning qoshiga bogʻlab xuddi yakka oʻzi sher
bilan olishib, uni yenggan pahlavondek gʻurur va iftixor
toʻla koʻzlarini chaqchaytirib, ot ustida gerdayib
boryapti. Kapitan Golov janoblari Namozni ataylab
qishloqlardan, guzarlardan, masjidlar oldidan olib
oʻtish haqida farmon bergan. Maqsadi: «Hoy odamlar,
koʻrib qoʻyinglar. Mana, Namoz qay ahvolga tushdi.
Yana bitta-yarimtang bosh koʻtarsang, taqdiring ana
shunday ayanchli boʻladi!» — degan fikrni soʻzsiz bayon
qilish edi. Namozning yigitlarimi, qishloq dehqonlarimi
asirni qutqarish uchun nogahon hujum qilib qolishlari
ham ehtimoldan xoli emasdi. Kapitan buni hisobga
olgan. Qorovulni kuchaytirib boryapti. Oldinda Lutfulla
hokimning yigirma navkari, orqada kapitanning oʻttiz
otliq askari. Eshiklar tirqishidan, devorlar ortidan
moʻralagan har bir kishini diqqat bilan kuzatib
borishyapti.

Kapitan toʻra bilan Lutfulla hokim maslahatlashil»
bir tomoni katta suyunchi olish, maqtanish, yana bir
tomoni tuni bilan ot qoʻygan navkar-u kazak askarlarga
dam berish uchun Margʻilontepaga — Hamdamboyning
yangi qoʻrgʻoniga qoʻnib oʻtishga qaror qildilar.
G'ʻoliblarning bu dargohga qadam ranjida qilishi,
Boybuva xonadoni uchun chinakam bayramga aylanib
ketdi. Hamdamboy sevinganidan entikib, oʻzini qoʻyarga
joy topolmay qoldi.

Qatorlashtirib qoʻylar soʻya boshladilar. Katta
qozonlar osib, esh-u sho“rvaga unnab ketdilar. Novvoylar
keltirildi.




Mahbusni hammaning koʻz oʻngida tursin deb hovli
oʻrtasidagi yoshgina chinor daraxtiga bog'lab
qoʻyishgan. Namoz hovlidagi tantanalardan, goh
quvonch bilan, goh achinish bilan boqayotgan
koʻzlarning nigohidan yuz oʻgirib, teskari qarab nam
yerga chordana qurib oʻtirgandi. Boybuva bir mahal
uning yoniga kelib, qamchining dastasi bilan iyagini
koʻtardi:

— Qoʻlga tushib qolibdilar-ku, polvon!

Namoz bir xoʻmrayib boqdi-yu, boshini egib oldi.

— Qornilari ham ochgandir?

Namoz sakrab oʻrnidan turib ketdi, yutinib qoʻydi.

— 1t yaloqni keltiring! — orqasiga xiyol tisarilib
buyurdi Hamdamboy. Olim Mirzo it yaloqni toʻldirib
yuvindi olib keldi.

— Og'ʻziga tut! — buyurdi boy, — ich, itvachcha!!

Gʻazabi qoʻzgʻalib kelayotgan Namozning tishi-tishiga
botib, nafas olishi ogʻirlashib qoldi.

— Ich, ichsang qoʻyib yuboraman, — negadir
yumshoqqina bir ohangda dedi Hamdamboy.

— Oʻzing itsan! — yer tepinib dedi Namoz!

—- Yotqizib, ogʻziga quyinglar!

Yoʻq, har qancha urinsalar ham asirni yerga
bosolmadilar, iplig'ichday nimjon Zamonbek oʻzini bu
atrofning yengilmas sheri deb yurardi. Namozni yerga
bosa olmaganlari hammadan ham ana shu «polvon»ga
alam qildi. Gʻazabi oshib, yuvindi toʻla yaloqni
Namozning boshiga urdi.

— Nari tur, — dedi boy oʻgʻlini itarib, — avval men
alamimdan chiqib olay. Bu it tufayli xonavayron
boʻlishimga bir bahya qoldi. Sen, toʻngʻiz, meni vahima
kasaliga giriftor qilding, oʻgʻil-qizlarimning oromini
oʻgʻirlading! Mana senga, itvachcha, mana! Xon-u
monimni kuydirding-ku, nomard, mana!..

Zamonbek uzoq dard tortib, yaqinginada oyoqqa
turgan otasining ortiqcha urinishini istamadi,




qamchinni uning qoʻlidan olib, oʻzi savalashga tushdi.
Namoz ikki oyogʻini kergancha gʻazab toʻla koʻzlarini
unga tikib, pishqirib turaverdi. Qamchi zarbi unga
chivin chaqqanchalik ham ta'sir qilmayotgandek edi,
Zamonbekning nazarida u Namozni emas, qilichdek
oʻtkir nigohi bilan Namoz uni kaltaklayotgandek boʻlib
ketdi. Namoz unga bamisoli: «Hey xotinchalish, ojiz-u
notavon ekansan-ku!» deyayotgandek edi. Zamonbek
battar tutaqib ketdi:

— Tayoq keltiring, tayoq beringlar menga!

Namoz yiqilgandan keyin hushidan ketdimi yoki
avval yiqilib, so'ng hushidan ketdimi — anglay olmadi.
Bir mahal koʻzini ochib tepasida qaltirab turgan
Zamonbekni koʻrdi, Zamonbek Namozning oʻng jag'iga
oyogʻini bosib, uning ogʻzini ochishga urinar, Olim Mirzo
ogʻziga yuvindi quyar edi.

— Yoʻq!! — Namoz bor kuchini toʻplab turmoq uchun
bir intildi-yu, yana hushidan ketdi, qaytib oʻziga
kelmadi...

Hozir tuynukchadan oqib kirayotgan gʻira-shira nur
oʻyinlariga behol tikilib, Namoz ana shularni oʻylab
ketdi. Oʻylari te“xtamas, negadir oʻzining ham tinmay
oʻylagisi, boʻlib oʻtgan voqealarni bir-bir koʻz oʻngidan
oʻtkazgisi kelardi uning...

Doktor kelib ketgan kuni kechasi u Sherniyozning
ashulasini eshitib qoldi. Mast uyquda edi oʻsha kechasi.
Tush koʻrib yotgandi. Nasiba ikkovlari kapa tikib qovun
polizga koʻchib chiqqan emishlar. Koʻr oydin emish.
Nasiba beshik tebratib, tundek sokin, oy nurlaridek
mayin ovoz bilar: alla aytarmish... kapa ortidan ot dupuri
eshitilib qoldi. Namoz yugurib tashqariga chiqmoqchi
boʻldi-yu, uygʻonib ketdi... Tushi ekan. Yoʻq, o'ngi —
zindonning tuynugidan alladek gʻamgin ovoz quyilib
kiryapti... «Sherniyoz, ukamning ovozi-ku bu!» Namoz
paypaslanib tuynuk yoniga borib, muzdek devorga
suyandi, Sherniyoz past ovoz bilan ogʻir, g'amgin qoʻshiq




aytar edi. Qoʻshiq qanotida keng yaylovlarning nafasi,
giyohlarning shitir-shitir ovozi, maysalarning xushboy
hidi, suvlarning shildirashi oqib kirayotgandek.
Soʻzlarning ohangida uchqur otlarning dupuri, shoʻx
yigitlarning shodon qiyqiriqlari, pahlavonlarning na'rasi
eshitilayotgandek... sevgilisiga yetisha olmagan ojiza
qizning nola-yu afgʻonlari oqib kirayotgandek. Alamlar
bilan limmo-lim boʻlgan xasta dillarning, orzulariga
yetisha olmay lahta-lahta qon boʻlgan koʻngillarning
armonlari tun qoʻynida uchib yurgandek...

Suyuklisiga yetisha olmadi Sherniyoz. Toʻyi kuni
baxti qaro boʻldi yigitning. Ne-ne orzular bilan ahdu
paymon qilgan ikki yetimcha bir-birlarining vasliga
yetisha olmadilar oʻsha kuni. Guldor palaklar bilan
bezatilgan chimildiqqa kirish oʻrniga oyogʻidan oʻq
yegan yigit qorongʻi zindonda yotibdi hozir, yorini suyib,
erkalash nasib boʻlmadi unga. Yor-u doʻstlarini toʻyga
chorlab, ziyofat berib, men ham yigit boʻldim, elga
qo'shildim, uyim, roʻzgʻorim bor endi, deb aytmoqchi edi,
nasib boʻlmadi unga. Sherniyozning koʻksi toʻla armon,
dard-u hasrat qat-qat edi uning qalbida. Shu dard-u
hasratlar mungli kuyga aylanib yigit qalbidan quyilib
kelmoqda edi hozir.

Sherniyoz bir ashula boshlasa oʻzini hech toʻxtata
olmaydi. Dard-u hasratlar toʻlqinidan vujudi shamolda
qolgan yaproqdek qaltirab ketadi.

Bulbuldayinkim faryod etarman,
Ishq daftarini bunyod etarman.
Koʻngillarimni men shod etarman
Yorga yetar kun bormu, yoronlar.

Shamli firoqing koʻksimda yondi,
Koʻz yoshim oqib bagʻrimga tomdi,
G'aflatda qolgan Mashrab uyg'ondi,

Yorga yetar hun bormu, yoronlar.




Nihoyat, Sherniyoz:

Ne uchun dunyoga keldik,
Yaxshilik qilmasak biz!

Ne uchun dunyoga keldik,
Yaxshini bilmasak biz! —

deb xoʻrsina-xoʻrsina ashulasini tugatdi.

— Sherniyoz, ukaginam! — tuynukka qarab oʻkirib
yubordi Namoz, — omonmisan? Xudoga shukur,
ovozingni eshitdim!

Namoz zax devorga suyanib, qulogʻini tuynuk
tomonga toʻgʻrilagancha nafas olmay turardi. Jimlik.

Zindon tubida sokinlik, tashqarida sukunat, butun
olamni haligi qoʻshiq sehrlab ketgandek. Namoz
Sherniyozning nomini aytib yana chaqirdi.

Jimlik.

«Mendan xafa ular, — oʻ“kinch bilan boshini devorga
urdi Namoz, — xafa boʻlsalar ham arziydi. Ne-ne umidlar
bilan menga qoʻshilgan edilar. Ehtiyot qilolmadim. E,
xudo, qanday qildim endi? Qanday qilsam u bandilarni
ozod qila olar ekanman! Hammalarini osishadi. endi!
Qanday qilib bu oʻlimni daf qilsam ekan, yoʻl koʻrsat, e
parvardigor!.. Yoʻq, bir amallab qochishim kerak,
qarorim shu! Tirnoqlarim bilan o“yaman bu devorning
ostini, kerak boʻlsa qovirgʻamni sindirib, kurakcha
yasayman! Ammo, teshib chiqib ketaman bu yerni. U
shoʻring qurg'“urlarning koʻpida bola-chaqa bor, koʻpi hali
oʻn gulidan bir guli ochilmagan yigitlar-ku! Ular
yashamog£ʻi darkor. Chiqib olsam bas, bir kechada
qutqarib ketaman hammasini! Qiziq, moʻylovli mirshab
menga nega buncha mehribon boʻlib qoldi? Ehtimol,
chindan ham rahmi kelayotgandir? Ovqat keltirib
beryapti, yaramni bogʻlashga ko“maklashyapti... Entimol
yigitlarim u bilan aloqa bogʻlagandir. Bordi-yu, tavakkal
qilib undan egov soʻrasamchi, oyogʻimdagi kishanni




kesib tashlasam bo`ldi, qolganiga, yo razzoq!
Soʻraganimni bersa berar, bermasa bundan battari
boʻlmaydi-ku, axir. Tavakkal, faqat tavakkal qutqaradi
endi meni. «Tavakkalchining yori — xudo...»

Namoz shu yoʻsin qochish uchun oʻziga yoʻl
axtarayotgan, rejalar tuzib yurgan kunlari qiziq bir
voqea boʻldi-yu, koʻ“ksidagi umid uchqunlari lovillab
alanga olib ketdi.

Hojatxonaga olib chiqishgandi uni. Hovlidan oʻta turib
eshak aravaga axlat yuklayotgan yigitchaga koʻzi tushib
qoldi. Toʻgʻrirogʻi, yigitchaning tashvishli nigohi
Namozboyga qadalib turgan edi. «Hayitboy ukaginam!»
— chaqmoq tezligida fikridan oʻtdi Namozning. Nigohlar
uchrashdi-yu, shu zahotiyoq Hayitboy yerga qarab ishiga
mashgʻul boʻldi. Meni koʻrdingizmi, tamom, gap
qo'shmang, demoqchi boʻldi shekilli yigitcha.
Tushunarli, hammasi tushunarli! «Demak, tashqarida
harakat ketyapti ekan, — koʻnglidan oʻtdi Namozning,
moʻylovli mirshabning mehribonchiligida bir gap bor
ekan. Bugundan qoldirmay, egov soʻrayman undan.
Olaman-u, bir kechada qirqib tashlayman bu la'natini...»

V bob

Tergovdagi olishuv

Namoz va uning qoʻlga tushgan yigitlari, shu
harakatga aloqador deb gumon qilingan kishilar bilan
guberniyada qancha qamoqxona boʻlsa hammasi toʻldi.
Boʻlis va uyezdlardagi qirq olti qozixonada Namozga
aloqador deb topilgan kishilar ustidan tergov, sud ishlari
boshlanib ketdi.

Samarqand okrug sudi sudyalari okrug prokuraturasi
nazoratchilari va tergovchilari ham safarbar etildi bu
ishga. Ammo, Samarqand shahridagi mahbuslar ustidan
olib borilayotgan tergovni tezlashtirish uchun bular




ozlik qilayotgandek edi. Gesket janoblarining so'rovi,
Turkiston general gubernatori Nikolay Grodikov
janoblarining ruxsati bilan Toshkent sud palatasidan
qoʻshimcha sudyalar, tergovchilar, prokuratura
nazoratchilari jalb etildi.

Butun guberniyada haq bilan haqsizlik oʻrtasida,
qonun bilan bu qonunlarni tan olmayotganlar oʻrtasida
chinakam olishuv boshlangandi. Oʻzining haq va
huquqini yaxshi anglab yetmagan, anglab yetgan
taqdirda ham uni himoya qilishdan ojiz boʻlib, najot
soʻrab yaratganga iltijo qilib, koʻzyoshi to“kayotganlar;
xudodan ham, bandasidan ham qoʻlini yuvib, qoʻltigʻiga
artib umidsiz bir kayfiyatda oʻlimini kutib yotganlar;
isyonkor qalbida qasos oʻti o“chmagan, soʻnggi
nafasigacha olishishga yeng shimargan azamatlar bir
taraf. Buyuk Rossiya imperiyasining qonunlarini
dunyodagi eng adolatli qonunlar bilib, uni buzgan, tan
olmaganlarni qattiq jazolashga ahd qilganlar bir taraf.
Taraflar oʻrtasida chinakam hayot-mamot jangi
bormoqda edi.

Namozni tergov qilish Vladimirov toʻra janoblariga
topshirildi. Vladimir janoblari Toshkent okrug sud
palatasining siyosiy aybdorlar ustidan tergov olib
boruvchi maxsus kishisi boʻlib, eng xavfli deb topilgan
jinoyatchilar tergovi shu kishiga topshirilar edi.

Bu janob tergovidan oʻtgan aksariyat aybdorlar
suddan soʻng albatta qatl etilar edi.

Vladimir janoblari Namoz Pirimqul oʻgʻli ishini qabul
qilib olganiga bir hafta bo“lgan boʻlsa ham uni darrov
tergovga chaqirmadi. Avval qasoskor ustidan yozilgan
dasta-dasta shikoyatlar, ma'murlar bergan ma'lumotlar,
mirshabxona nozirlarining axborotnomalari bilan obdan
tanishib chiqdi. Fikran Namozning `inoyatlarini
chamalab koʻrdi. Uni bosqinchilik, talonchilik, qotillik,
mahalliy ma'muriyatga bo'ysunmaslik, podsholik
tuzumiga qarshi qurolli bosh koʻtarish singari




jinoyatlarda ayblash mumkin edi. ("ОШ тва шайКкит 5
Keskin qarorga keldi tergovchi janoblari va stol ustidagi
qogʻozlarni nari surib:

— Namoz Pirimqul oʻgʻli sizmi? — deb soʻradi
qarshisida oyogʻida kishan, qoʻli orqasiga bogʻlangan
holda tik turgan yigitdan.

— Ha, men Namoz Pirimqul oʻgʻliman.

— Menga sizni rus tilini yaxshi biladi, deyishdi,
shundaymi?

— Har qalay fikrimni tushuntira olaman.

— Demak, tilmochsiz soʻzlashsak boʻlarkan-da?

— O`zim tilmoch boʻlib xizmat qilganman.

— Buyuk Rossiya imperiyasi nomidan buyuraman
haqiqatni, faqat haqiqatni soʻzlashga va'da bering!

— Avval, oyogʻimdan kishanni olib qoʻyishlariga
buyruq bering, — istehzoli kulib qoʻydi Namoz. Chunki
imperiya, sud tartibotlariga koʻra mahbusni qoʻl-oyogʻi
bogʻlangan holda soʻroq qilish taqiqlanganini u yaxshi
bilardi, — soʻng haqiqat haqida gaplashsak.

— Oyog'ʻidagi kishanni yechib oling! — eshik oldida
turgan mirshablarga buyurdi Vladimirov janoblari.
Kishanning kaliti qamoqxona boshligʻida ekan, topib
keltirgunlaricha oradan bir choy damlam fursat oʻtib
ketdi. Yechib olganlaridan soʻng tergovchi janoblari yana
buyurdi:

— Haqiqatni, faqat haqiqatni soʻzlashga va'da
bering!

— Qo'ʻli orqasiga bogʻlangan odam qanday qilib
haqiqatni soʻzlay olishi mumkin? — dedi yana Namoz.

Tergovchi janoblari bu yigit hujjatlarni oʻqigan sari
undan qoʻrqa boshlagan, qarshshisida uni qoʻl-oyog£ʻi
yechilgan holda koʻrishni hech istamasdi. Lekin, na
chora, tartib uni xohishidan yuqori-ku axir. Istaristamas yana buyurdi:

— Qoʻlini ham yeching!

— Rahmat sizga, tergovchi janoblari.




— Haqiqatni, faqat haqiqatni soʻzlashga ont ichaman.

— Endi, huv nariga borib choʻkka tushib, qo'lingizni
orqangizga qilib oʻtiring.

— Men birov oldida tiz choʻkkan emasman!

— Namoz Pirimqul oʻgʻli, buyrugʻimni bajaring!

— Rus ma'muriyati qozilar sudining mahbusni tiz
choʻktirib soʻroq qilish tartibini bekor qilgan!

— O“, ma'lumotli ekansiz-ku!

— Har qalay ahmoq emasman!

— Buyuk Rossiya imperiyasi nomidan buyuraman:
Tiz choʻking!

— Ovora boʻlasiz, tiz cho'kmayman.

— Boʻlmasa qoʻlingizni yana boylatib qoʻyaman.

— Unda mendan bir ogʻiz ham soʻz eshita olmaysiz.

Vladimirov janoblari mahbuslarni tergov qilishda
koʻproq ularning ruhiyatiga mos usulini tanlab, oʻrni
bilan yumshoq muomala qilar, oʻrni kelganda iltimosga
oʻtar, doʻ“qni ko“tarmaydiganlarga oʻzini yaqin olib.
doʻstona suhbatga oʻtar, to mahbusni oʻz ta'siriga
olmaguncha savol-javobni boshlamasdi.

— Mahbusga kursi qoʻyib bering! — dedi u yumshoq
bir ohangda soʻzlab, — undan keyin mirshab janoblari,
qamoqxona boshligʻiga mening nomimdan aytib qoʻying!
Mahbusning jinoyatlari isbotlanib, jinoyatchi deb
hisoblanmaguncha oyogʻiga kishan urib qoʻyishlariga
imperator oliy hazratlari nomidan e'tiroz bildiraman!..
Namoz Pirimqul oʻgʻli, ozgina suv ichib olasizmi?

— Agar mumkin boʻlsa.

— Uylanganmisiz?

— Ha.

— Bolalaringiz bormi?

— Yoʻq.

— Ota-onangiz qayerda turadi?

— Chaqaloqligimdayoq oʻlib ketishgan.

— Samarqand sotsial-demokratlari bilan aloqa
bogʻlaganingizga ancha boʻldimi?




— Men ularni tanimayman.

— Qo'ysangiz-chi!

— Sotsial-demokrat deganingizga ham hozir
tushunmay turibman.

— Yolgʻon soʻzlayapsiz.

— Rost aytayapman.

— Demak, qaroqchilik yoʻliga mustaqil kirgansiz,
shundaymi?

— danob tergovchchi, men qaroqchi emasman!

— Qo'ysangiz-chi!

— Men, janobi tergovchi, da'vogarman! Mazlumlar
nomidan da'vogar boʻlib chiqqanman. Demak, men
qaroqchi emasman.

— Hamdamboy Akramboy oʻgʻlining besh yuz ming
tangasini bosib olgansiz.

— Yolgʻon! Yuz ming tangasini tortib olgaman!

— Demak, bosqinchilik qilganingizni qisman boʻlsa
ham tan olyapsiz, shundaymi?

— Tan olayotganim yoʻq. Tortib oldim deyapman.
Janob tergovchi tortib olmoq bilan bosib olmoq oʻrtasida
farq bordirkim, buni siz yaxshi bilursiz.

— Ha, ana tortib oldingiz ham deylik. Lekin bu
aqchalar sizning haqqingizmidi?

— Yoʻq, mazlumlarniki edi!

— Mazlumlar haqqini siz nega da'vo qilib chiqdingiz?
Kim huquq berdi bunga?

— O`zlari vakolat berishgan.

— Qani oʻsha vakolat qogʻozi?

— Og`ʻzaki boʻlgan edi.

— Yolgʻon bu gaplar!

— Rost aytayapman.

— Kimlar vakolat bergan edi sizga?

— Hamdamboyga da'vogar boʻlganlarning
hammasi.

— Mahbus, qoʻying bu latifanamo gaplaringizni:
qoʻlingizda na dalil, na isbot bor. "




— Nega siz oʻzingiz toʻqib chiqarayotgan mazlumlar
haqini kunduzi emas, kechasi da'vo qildingiz?

— Kunduzi uddasidan chiqa olmadik.

— Nega, ma'muriyat orqali emas, oʻzboshimcha
harakat qildingiz?

— Dahbed ma'muriyatining hammasi muttaham edi,
janobi tergovchi. .

— Siz, Namoz Pirimqul oʻgʻli, podsholik ma'muriyatiga tuhmat qilayapsiz?

— Men haq gapni aytayapman.

— Ha, mayli, buni hozircha ochiq qoldiramiz...
Demak, oʻsha kechasi yoningizda sheriklaringiz ham
boʻlgan, shundaymi?

— Shunday.

— Nomlarini aytib yuboring.

— Afsuski aytolmayman.

— Sabab?

— Men sotqin emasman.

— Ha mayli, bu masalaga keyinroq qaytarmiz... Lekin,
nima boʻlganda ham birgalikda amalga oshirgan mana
shu faoliyatingiz qaroqchilik deb ataladi. Inkor qilaman,
deb ovora boʻlmang!

— Inkor qilaman, — bosh chayqadi Namoz. Bir
nafaslik ruhiy sokinlikdan soʻng unga yana betoqatlik
qayta boshlagandi, — oʻz haqini tortib olish bilan
qaroqchilik oʻrtasida yer bilan osmoncha farq bor.
Qaroqchi deb bizda birovning haqiga tajovuz qilgan
odamni aytishadi... Dahbeddagi eng katta qaroqchi
Hamdamboyning oʻzi! Bir million soʻmlik boyligi bor
uning! Ketmon chopmasa, oʻroq oʻrmasa, qoʻsh
haydamasa —- bu boylikni qayerdan oladi u? Yoʻqsillarni
talab toʻplagan u bisotini. Demak, qaroqchi men emas,
uning oʻzi. Nega uni tergov qilmayapsiz? Meni u bilan
yuzlashtirishingizni talab qilaman.

— Qizishmang, — ogohlantirib qoʻydi tergovchi
janoblari, — suv ichasizmi?




— Ichmayman! — entikib dedi Namoz.

— Ha mayli, buni ham hozircha ochiq qoldiramiz, —
stol ustidagi boshqa papkani ochdi Vladimirov toʻra, —
agar sizning ustingizdan tushgan shikoyatlarni bir
hisobdan tartibi bilan koʻrib chiqadigan boʻlsak, siz,
Namoz Pirimqul oʻgʻli, qotillikda ham ayblanasiz.

— Men qotil emasman.

— Qotil emasligingizni isbotlab bersangiz men faqat
xursand boʻlardim. Payshanba boʻlisi hokimi,
mirshabxona noziri va harbiy pristav toʻralar qoʻl
qoʻygan mana bu axborotnomada siz, Namoz Pirimqul
oʻgʻli, payshanbalik Xidirboy Murodboy oʻgʻlini boʻgʻib
oʻldirganlikda ayblanasiz.

— Bo'ʻgʻ“ib o“ldirganim yoʻq, — hech qachon yolgʻon
soʻzlamagan Namoz, yolgʻon soʻzlaganlarida yonib
ketar edi, hozir ham shunday boʻldi, g'azabi oshib, dagʻdagʻ qaltiray boshladi, — oʻzi boʻgʻilib o'lgan u
muttaham!

— Qanday qilib boʻgʻib o“ldirganingizni gapirib bering
menga!

— Boʻgʻib o“ldirganim yoʻq, deyapman!

— O`ʻldirmaganingizni isbotlab bering, boʻlmasa.

— U itvachcha...

— Itvachcha demang!

— U toʻngʻiz...

— Soʻkinmang deyapman!

— Oʻsha Xidirboy degan maraz payshanba
muzofotidagi eng koʻhnabisot boylardan hisoblanadi.
Tunash uchun bir tanishimnikiga qoʻngandim.

— Tanishingizning otini ayting!

— Oti esimda yoʻq, bo`lganda ham aytmasdim...
Xufton mahali chachvon yopingan bir ayol kelib yig'ladi.
Xidirboy qari erim bilan ikki oʻgʻlimni hoʻkiz oʻrniga
juvozga qoʻshib moy olyapti, dedi. Avvaliga ishonmadim.
Yigitlarim ham ishonishmadi. Siz ham ishonmas edingiz,
shundaymi, tergovchi janoblari?




— Davom eting! — qovogʻini uyib dedi Vladimirov
toʻra.

— Ammo, boshqa qo'ʻni-qoʻshnilar ham Xidirboy
qarzini oʻz vaqtida to'lamagan qarzdorlarni azal-azaldan
shunday qilib keladi, deyishdi. Toʻrt yigitimni olib,
boynikiga bordim. Otxonasining etak tomonida eski
juvozxona bor ekan, kirsam oʻn uch-oʻn besh yoshlardagi
ikki oʻspirin bilan choʻkirtakdek qurib qolgan keksa bir
odam boʻyniga boʻyinturuq osib, juvozning oʻqini arang
aylantirishyapti... Vujudlaridan sharros ter quyilib
turibdi. Surisatirsam, uch kundan buyon kecha-yu
kunduz juvoz haydashayotgan ekan... Yuraklarim ezilib
ketdi-yu, koʻzimga qon quyildi. Ichkari hovliga oʻtib atlas
Ко"гра1агда boʻrsiqdek dumalab yotgan Xidirboyni
kekirdagidan siqib olib chiqdim-u, dodlab orqasidan
yugurib chiqqan ikki oʻgʻli bilan uchovlarini haligi
shoʻring qurgʻurlarning oʻrniga juvozga qoʻshib: «Qani,
oʻzing ham bir tortib koʻrchi!» dedim. Juvoz koʻrmagan
hoʻkizdek qaysarlik qilgan edi, qaysar hoʻkizlarni
savalaydigan behi gavron bilan rosa savaladim.

— Kim sizga huquq berdi bunday bezorilikka?! —
soʻradi tergovchi janoblari.

— Boyga kim huquq beribdi, bunday shafqatsizlikka?

— Shafqatsizlikka qarshi chora koʻradigan
ma'muriyat bor.

— Kambkag£ʻalni hoʻkiz oʻrnida juvozga qoʻshib, zigʻir
moyga palov yeb yotgan toʻralarni aytayapsizmi?

— Siz Xidirboyni oʻldirgansiz oʻsha kechasi!

— U oʻzi beʻgʻilib oʻldi.

— Siz juvozga qoʻshmaganingizda u oʻlmagan boʻlar
edi.

— Kambag'alni hoʻkiz oʻrnida ishlatmaganda, men
ham unga tegmagan boʻlardim... Qarzi bor boshqa
yoʻqsillardan ham tilxat olgan ekan, ana shu tilxatlarni
kuydirayotganimda Xidirboy ilondek toʻlgʻonib,
boʻyinturuqning ipi boʻyniga oʻralib, oʻzi oʻldi.




— Siz qotilsiz!

— Men qasoskorman!

— Xidirboy oʻz haqini undirish uchun shunday
qilishga majbur boʻlgan, — «majbur boʻlgan» degan
“iborani ta'kidlab dedi tergovchi janoblari, — bunday
qilishga u qisman haqli ham edi.

— Odam bolasini hoʻkiz oʻrnida juvozga qoʻshishga
hech kimning haqqi yoʻq. Xudo ham kechirmaydi
bundaylarni!

— Xuddi shu haqiqatni isbotlash uchun odam
oʻldirishga sizning ham haqqingiz yoʻq edi. Namoz
Pirimqul oʻgʻli, siz qotilsiz!

— Men xaloskorman!

— Hech narsa tushunmayapsiz, mahbus!

— Siz, janobi tergovchi, hech narsa tushunishni
istamayapsiz. б

— Buahvolda men tergovni davom ettira olmayman!

— Tergov menga emas, sizga kerak, — oʻrniga
oʻtirayotib dedi Namoz, — mening haqimdagi hukmni
allaqachon tayyorlab qo`ʻygansizlar. Boylarning yogʻli
palovlarini yeb oʻtirib, bitliqi kambagʻallarning huquqini
himoya qilishlariga hech ishonmayman.

— Oʻylaymanki, bu gaplar menga qaratilmagandir?
— nafsoniyatiga tegib asta-sekin jahli chiqa boshladi
tergovchi janoblarining, — shunday emasmi?

— Gap oʻz egasini topib olaveradi.

— Namozboy, qizishmang, sud hukmi koʻp jihatdan
tergov materiallariga ham bogʻliq boʻladi, — oʻzini qoʻlga
olib, ogʻir, bosiq bir ohangda davom etdi Vladimirov
toʻra, — mening xulosalarim sudlarning hukmiga asos
boʻlishini unutmang. Shuning uchun men bilan
ochiqchasiga gaplashib, meni oʻzingizning bir
himoyachingizdek bilishingizni istardim. Men sizga
qoʻyilayotgan koʻp ayblarni yoʻqqa chiqarishim mumkin.
Jinoyat qaysi sharoitda, qaysi sabablarga koʻra sodir
boʻlganini aniqlash ham sizga, ham menga foydali boʻladi.




Sizning gunohingiz yengillashadi, mening esa, xudoga
shukur, nohaqlikka yo“l qo'ymadim, deb koʻnglim tasalli
topadi...

— Nega boʻlmasa, mening nima sababdan bosh
koʻtarib chiqqanimni so“ramadingiz? Axir men onamning
qornidan qasoskor boʻlib tushganim yoʻq-ku!

— Navbati bilan hammasini soʻraymiz, — xuddi
bebosh oʻgʻlini tartibga chaqirayotgan otadek mehribon
bir ohangda soʻzlardi tergovchi janoblari, — mana, mana
bu qogʻozda Jom boʻlisi mingboshisi Arslonbekni
kaltaklab, mahkamasiga oʻt qoʻyganligingiz qayd
qilingan. Shunday boʻlganmidi oʻzi?

— Aytganim bilan bari bir ishonmaysiz.

— Ishonaman, ishonmasam siz bilan suhbatlashib
oʻtirmagan boʻlar edim. Gapiring!

— Toʻgʻri, men uni guzardagi chinorga oyogʻdan osib
qamchi bilan savalaganman.

— Sabab?

— Sababini oʻsha qogʻozda yozishmabdimi?

— Afsuski, yozishmabdi.

— Arslonbekning aslida toʻrt xotini bor. Yana har
oyda bittasini olib, bittasiga taloq xati berib turadi.
Buyam kamlik qilgandek, oqsochining toʻqqiz yoshli
qizini zoʻrlab qoʻyibdi. Qiz nomusdanmi, qoʻrqqanidanmi
bilmayman, oʻzini guzar yonidagi Boʻrhovuzga tashlabdi.

— O'ʻlibdimi? — shoshilib soʻradi tergovchi.

— O'`ligini ertasiga topishibdi, — xoʻrsinish aralash
dedi Namoz, -— onasi bechora jinni boʻlib qoldi.

— Otasi-chi?

— Oqsoch ersiz beva ekan, qiz Arslonbekning oʻzidan
boʻlgan ekan.

— Nahotki, oʻz qizini zoʻrlagan boʻlsa!

— Ona bechora shuning uchun jinni boʻlib qolibdi.
Borsam bevaning izzat-nafsi haqoratlangan qarindoshurugʻlari yigʻlab, arzini kimga aytishni bilmay turishgan
ekan...




— Xoʻsh, tergovchi janoblari, mening oʻrnimda
boʻlganingizda siz nima qilardingiz?

— Davom eting!

— Men Arslonbekni chinorga oyogʻidan osib
kaltaklashni buyurdim.

— Kimlarga buyurdingiz?

— Keyin mahkamasiga oʻt qoʻydim!

— 0t qoʻyishda kimlar ishtirok etdi?

— Keyin, pristav Shirokov toʻraning askarlari
yordamga kelayotganini eshitib, yigitlarimni ehtiyot
qilish uchun Jom togʻlariga chiqib ketdim.

— Qochibsiz-da!

— Qochdim!

— Demak, Namoz Pirimqul oʻgʻli, siz podsholikning
ma'muriy idorasi bo`lmish mingboshi mahkamasiga oʻt
qoʻyganingizni, binobarin, podsholik vakili bo'lmish
Arslonbek mingboshini kaltaklaganingizni tan olasiz,
shundaymi?

— Tan olaman, tergovchi janoblari, lekin nima
sababdan bu ishni qilganimni daftaringizga qayd qilib
qoʻysangiz.

— Bu podsholikka qaratilgan jinoyat ekanligini
bilganmidingiz oʻsha paytda?

— Koʻzimga toʻqqiz yoshli qizchaning suv betida
qalqib turgan oʻligidan boshqa hech narsa koʻrinmasdi
oʻsha payt.

— Demak, vos-vosda qolgansiz? Shundaymi?

— Yoʻq, es-hushim joyida edi.

— Hammasiga ochiq iqror boʻlganingiz uchun
tashakkur! — sekin oʻrnidan tura boshladi tergovchi
janoblari, — oʻylaymanki, soʻnggi suhbatlarimiz ham
ana shunday samimiy oʻtadi. Tayinlab qoʻyaman, sizga
tushlikka yaxshi taom berishadi, rotmistr, olib chiqing
mahbusni!




VI bob

Najot yulduzi

Oʻsha kuni Vladimirov toʻra garchi «gunohi
isbotlanmagan mahbusning oyogʻiga kishan urishlariga
norozilik bildiraman», deb aytgan boʻlsa ham uning
soʻzlari inobatga olinmadi. Namoz Pirimqul oʻgʻlining
ikki marta qamoqdan qochganligi va bir necha bor
qurshovlardan omon chiqib ketganligini politsmeyster
janoblaridan tortib to Turkiston general
gubernatorigacha hammalari yaxshi bilishardi.

Oyogʻidan kishanni olmadilar. Ammo, oʻsha kunlari
Namozning kayfiyatini koʻtaradigan bir-ikki voqea boʻlib
oʻtdiki, koʻnglining qaysidir burchagida miltillab turgan
umid chirogʻining piligini ko“targandek boʻldi. Qamoqqa
olingan doʻstlarining deyarli hammasi bilan koʻrishib
oldi. Tergovchi janoblari Namozni ular bilan birma-bir
yuzlashtirib chiqdi. Bir-birini tanish-tanimasligini
aniqlab olmoqchi edi. Xayriyat, koʻplari Namozni
tanimasliklarini aytishdi. «Biz boshqa toʻdada edik.
Oʻnboshimiz kam boshqa odam edi. Har birimizning
kimdadir alam:imiz bor, oʻshandan oʻch olgani mustaqil
bosh koʻtarib chiqqanmiz», deb turib olishdi. Ular
Namozning gunohini yengillatishga, boʻyniga
qoʻyilmoqchi boʻlgan behisob ayblarning bir qismini
oʻzlariga olib. boshliqlarini oʻlim jazosidan saqlab
qolishga harakat qilmoqda edilar. Ana shu narsa
Namozning koʻnglini togʻdek koʻtarib yubordi.

Tergovdagi olishuv avjiga chiqib borayotgan
kunlarning birida Namozni zindonga olib tushayotgan
moʻylovdor mirshab:

— Namozboy, senga xotiningdan salom! — deb qoldi
toʻsatdan.

— A?! — Namoz bir qalqib ketdi.

— Opang Ulugʻoy ham Samarqandda.




— Nahotki?

— Pochchang, qaynotang, Nazar Matveyevich degan
oʻzbekcha kiyinib yuradigan oʻris doʻsting bor ekan,
hammalari seni qutqarish payidan yurishibdi hozir.

— Yana kimlarni koʻrding, yaxshi yigit?

— Qolganini hozircha ayta olmayman.

— Rahmat senga! Oting nima, yaxshi yigit?

— Buni senga keragi yoʻq. Mumkin qadar tergovni
choʻzishing kerak ekan. Ishni paysalga solaver. Vaqtdan
yutishimiz darkor.

— Kim aytdi bu gaplarni?

— Eson-omon bu yerdan qutulib chiqib olgin,
hammasini oʻzing bilib olasan. Bugundan qolmay ishni
boshla, lekin ehtiyot boʻl! Hammasini xonangga
kirganingda bilasan.

Pyotr Zaglada Namozni zindonga tushirib ustidan
eshikni qulfladi. Ayvonda u kimnidir soʻkdi, kimdir
undan kechirim soʻradi.

Namoz zindonxona qorong£isiga oʻrganib qolgan.
Koʻzlari yorugʻdan koʻra nimqorongʻida yaxshiroq
koʻradigandek. Ammo, zindon tubida ish boshlashga
ishora qiladigan biror narsa koʻrmadi u. Koʻzlariga
ishonmay yerni paypaslab chiqdi — yoʻq. Qiziq, qanaqa
ish boshlashi kerak? Egov soʻragan edi, yoʻq-ku! Yoki
mirshab yana kelarmikan, ha, kelsa kerak... E, xudo, e
xudoyim, nimalar boʻlyapti oʻzi? Nahotki, hozirgina
eshitganlari haqiqat boʻlsa... Qanday baxtki, Nasibasi
tirik ekan, hibsga olmabdilar uni. Opasi ham kelibdi!
Pochchasi, qaynotasi, Nazar, sadoqatli doʻsti Nazar
Matveyevich ham shu yerda ekan. Demak, tashqarida
juda katta ishlar boʻlyapti, uni qutqarish uchun
doʻstlari yeng shimarishibdi. Demak, fidoyilik degan
narsa bor ekan bu dunyoda. Demak, yaxshilik ham
oʻlmabdi hali!




жжж

«Nasibam, jonginam! Meni deb yana kelibsan-da?!
Bechora opaginam-chi, kasalmand edi-ku u shoʻring
qurgʻur! — alam-u quvonch omuxta edi Namozning
oʻylarida, — xudo jonimni omon qoʻyib, bu yerdan chiqib
olsam, hammangizni boshimga koʻtaraman. Bechora
qaynotamchi, ota mehriga qonmagan edim, otamdek
boshimni siladi. Chiqsam oʻla-o“lgunimcha e'zozlayman
sizni. Endi sizni loyga tushirmayman. Devorlarni oʻzim
uraman. Qizlaringizga otalik qilaman, toʻylarini oʻzim
oʻtkazaman. Xudo xohlasa yangi uy ham qurib beraman
sizga.

Doʻstginam Nazarmatvey! Tirik boʻlsak birgamiz,
oʻlsak bir-birimizni ko“mamiz deb qasam ichganimiz
esingda ekan-da?! Meni qutqargani keldingmi, a?
Nahotki, men sizlarga shunchalik tashvish orttirib
oʻtirsam!..»

Zindon eshigi sharaqlab ochildi, xayollari qochgan
Namoz yalt etib oʻsha yoqqa qaradi. U moʻylovli
mirshabning kelishini kutayotgan edi.

— Mahbus Namoz Pirimqul oʻgʻli, kechki ovqatni
oling, — negadir baqirib dedi oʻzbek qorovul.

Kechki ovqatni nima uchundir bu gal katta sopol
togʻorada keltirishibdi:

— Avval, qoʻltig'imdagi dasturxonni oling, — negadir
bu gal shivirlab «edi qorovul.

Namoz zindon tubiga qaytib, quvonchdan entikib ketdi:
dasturxon emas ekan u, boʻzdan tikilgan qop. Qop orasiga
oʻtkir tesha berkitilgan! Yo xudoyim, nahotki buni
Namozboy tushida emas, oʻngida koʻrib turgan boʻlsa!
Demak, hammasi tushunarli, zindonni teshib chiqishi
kerak. Xuddi shu yoʻlni tanlabdi doʻstlari. Lekin, qanday
qilib?! Zindon qamoqxonaning qayerida turibdi oʻzi,
qayoqqa qarab tesha boshlasa yanglishmagan boʻladi?

Namoz zindonxona tubidan koʻtarilib, eshikni qattiq
taqillatdi.




— Nima istaysiz, mahbus? — soʻradi ovqat berib
ketgan qorovul.

— Hovliga chiqmoqchiman.

Tashqariga chiqish bilan Namoz atrofni chamalab
koʻra boshladi. Oʻzi yotgan zindon bilan qamoqxona
qoʻrgʻoni oʻrtasi ellik qadamcha kelar ekan. Uyogʻi
jargacha yana oʻn qadamcha bor. Koʻp boʻlsa koʻpki, lekin
oz emas. Zindonxona qoʻrgʻon devoridan taxminan bir
yarim quloch pastga joylashgan. Demak, lahim zindon
tubidan toʻgʻri ketsa ham boʻlarkan. Shunda oshxona
bilan oʻtinxona ostidan oʻtib, jarlikka chiqiladi.

— Mahbus, vaqtingiz tugadi! — eshikni taqillatdi
qorovul.

Eng ogʻir sharoitlarda ham juda tez, juda toʻgʻri qarorga
kelishga o'rgangan Namoz zindon tubiga tushganidan
keyin ham ishni nimadan boshlashni bilmay, ancha mahal
oʻyga tolib turdi... Yoʻq, nima boʻlganda ham bu g'oyat
maxfiy bajariladigan yumush. Kunora nazoratchilar
tushib turadilar bu yerga. Ba'zan devorlarni paypaslab
ham koʻrishadi. Zinaning oʻng tomoni qorong'ʻiroq, sham
yoqsa ham hech yorishmaydi oʻsha burchak. Demak, avval
zinaning oʻng tomonidan katta bir tosh olinadi, toshning
oʻrnidan chuqur ochilib jarlikka olib boriladigan lahim
xuddi shu yerdan kavlanadi. Lahim qazilayotgan paytda
tosh bir chekkaga surib qo`ʻyiladi-yu, qazish toʻxtagach,
qaytadan ochilgan teshikka qopqoq qilinadi...

Namoz sopol tovoqdagi suyuq soʻk oshini bir
koʻtarishda simirib ichdi-yu, teshani qoʻlga oldi.
Xarsanglar bir-biriga ganch bilan qotirilgan ekan. Tesha
urib boʻlmaydi. Qirib olishdan boshqa iloj yoʻq. «Bir
tomonini qirib teshaning tigʻini suqib.-olsam bas» fikridan
oʻtdi Namozning. Xarsanglar orasidagi ganchga
teshaning tigʻi yengil tegib, suvi ozayib qolgan
tegirmondek «xir-xir» degan ovoz bera boshladi. Bu ovoz
sekin zindon tubida juda qattiq eshitilayotgandek edi.
«Yoʻq, tashqarida eshitilmaydi, menga shunday




tuyulyapti», oʻziga dalda berdi Namoz, soʻng jim boʻlib,
tashqariga quloq solib koʻrdi.

Qoʻshni xonadagi mahbuslar har kungidek bugun
ham qoʻshiq boshlashdi. Demak, el yotar mahali boʻlibdi.
Koʻpincha ular xuddi shu paytda ashula aytishadi.
Baqirib-chaqirishga ruxsat yoʻq. Kechasi mirshablar
uyquga ketganda oz-moz ashula aytib, koʻngillarini
boʻshatib olishadi... Qiziq ekan bu dunyo. Hammalari
oʻzlarining bugun boʻlmasa ertaga oʻlimga mahkum
etilajaklarini yaxshi bilishadi. Shunday boʻlsa ham, tong
otguncha qoʻshiq aytib chiqadi ular. Ayollar yigʻlab
dilidagi gʻ“uborni tashqariga chiqaradi deydilar. Erkaklar
qoʻshiq kuylasa, koʻngillari g“ussadan forigʻ boʻlarkan.

— Kichkinajon, kichkina! — deb koʻpchilik ishtirok
etadigan beshqarsak oʻyinini boshlab yubordi Sherniyoz.

— Tarvuzdan ham kichkina, — chapak chalib joʻr
boʻlishyapti sheriklari.

Mana hozir keksa Shohamin eshilib-buralib oʻrtaga
chiqadi, koʻz ongiga keltira boshladi Namoz, tizzalarini
bukib, qoʻllarini biqiniga olib, asta-sekin boshini ichiga
tortib kichraya boradi u, bora-bora tarvuzdek dumdumaloq boʻlib yerga oʻtirib oladi... СБо Шагда,
toʻqayzorlarda, erkin ot qoʻyib yurgan paytlarida bekor
qolishdi deguncha yigitlar davra olib, mana shu
beshqarsakni boshlab yuborishar, Shohamin oʻrtaga
chiqib navbat bilan joʻralarini oʻrtaga tortar edi...

— Kichkinajon, kichkina, — quvnoq ovoz kirayapti
zindonxona tuynugidan.

— Shohamir.dan kichkina! — qarsak bilan joʻr
boʻlayapti mahbuslar.

Kichkinajon, kichkina, Xolboydan ham kichkina.
Kichkinajon, kichkina, Qarshiboydan kichkina.
Kichkinajon, kichkina, Ochildidan kichkina.
Kichkinajon, kichkina, Esergepdan kichkina.
Kichkinajon, kichkina, Qurbonboydan kichkina...




«Demak hammalari bir zindonda ekan, — yana
koʻnglidan oʻtdi lahm ochayotgan Namozning, — qani
endi hozir Sherniyoz yonimda boʻlsa...»

Tun yarimdan ogʻib ketdi. Namoz xarsangni koʻchirib,
oʻrnidan kavlab, qopni tuproqqa toʻldirib ham qoʻydi.
Nam tuproqqa yonboshlab, buyogʻi nima boʻlarkin deb
o'ylayotgandi, eshik ovozsiz ochildi. Mo`ylovli
mirshabning tanish ovozi eshitil-di!..

— Uyg'oqmisan?

— Uygʻoqman.

— Qop toʻldimi?

— To'ʻlgan.

Mirshab paypaslab Namozning yoniga tushdi:

— Qayerdan teshayapsan?

— Zinaning ostidan.

— Gap bunday, Namoz, — mahbusning qulogʻi ostiga
borib shivirladi mirshab, — qamoqxona nozirini qoʻlga
olmoqchi edik, boʻlmadi. Otdan yiqilib, behush yotibdi u
chavandoz. Hozir bu yerga yangi boshliq keldi. Juda
ehtiyot boʻlishing kerak, eshitayapsanmi?

— Eshityapman.

— Omading bor ekan, mening toʻ“damni tungi
poyloqchilikka oʻtkazishdi. Demak, oʻn kun davomida
oʻzim ehtiyot qilaman. Unutma, faqat tunda ishlaysan.
Tuproqni tashqariga mening odamlarim tashib olishadi.
Lekin bu yerdagi joʻralaring zinhor bexabar boʻlsin bu
ishdan, oralarida sotqin bor. Uqdingmi?

— Rahmat senga, yaxshi yigit!

— Sergey tabibdan salom!

— U ham shahardami?

— Kelib-ketib turibdi. Xotinimni boqtiryapman unga.
Yaxshi odam ekan. Mana bu oyogʻingdagi kishanning
kaliti, nusxa oldirib keldim. Ishlaganingda kishanni
yechib qoʻy. Tongotarga yaqin yana oyogʻingni kishanlab
ol. Esingdan chiqmaydimi?

— Esimdan chiqmaydi.




— Jo'ʻralaring ustidan sud boshlandi.

— Qachon?

— Kecha. Sen tergovni choʻzishga harakat qil. Boʻ£lmasa teshib chiqishga ulgurmaysan.

— Shunday qilaman. Lahim qorongʻi, menga sham
kerak, — iltimos qildi Namoz, — boʻlmasa qing£ʻir ketib
qolaman.

— Shamning ishi oson, — shivirladi mirshab
Zaglada, — hozir sening yoningga bir yigitcha tushadi.
Tuproqni oʻsha tashiydi.

Pyotr Zaglada zinadan koʻtarilishi bilan: «Voy-boy,
bu yer muncha qorongʻi!» — degan past ovoz eshitild..
Ovoz tanishga oʻxshaydi, kimniki ekan?

— Namoz aka! — deb shivirladi haligi ovoz. «Otimni
ham bilar ekan, kim boʻldi bu?» fikridan oʻtkazib sekin
oʻrnidan tura boshladi Namoz:

— Kimsan?

— To'xtash yetimchaman!

— Toʻxtash, ukaginam! — Namoz bir hatlab boril»
zinadan paypaslanib tushayotgan yigitchani bagʻriga
olib mahkam quchoqladi. Nahotki, nahotki bu Toʻxtash
boʻlsa... Ikkovi bir dam entikar, xoʻrsinishar, bir-birining
yuz-u koʻzlaridan oʻpishar; hayajondan, quvonchning
zoʻridan tanlari shamdek erib bir-birlariga mahkamroq
yopishib olishar edilar.

Toʻxtashvoy toʻsatdan hoʻngrab yigʻlab yubordi:

— Akajonim!

— Yigʻlama ukam, yigʻlama. Bas qil. Mana, xudoga
shukur, eson-omon koʻrishdik. Undan koʻra gapir,
qanday kelib qolding bu yerga?

— Meni mirshabxonaga xizmatga oldilar.

— Yoʻgʻ-e!

— Rost, xudo ursin agar, — Toʻxtashvoy Namoz
akasining koʻksidan boshini olib xoʻrsina-xoʻrsina
davom etdi, — mana, kiyimimdan ham bilmayapsizmi?
Ityoqa koʻylak, qator-qator tugmalari ham bor, ushlab




koʻring-a! Maosh ham beradigan boʻlishdi, oyiga oʻttiz
tanga. Faqat juda iflos ish ekan, qusvoray-qusvoray
deyapman. Hojatxonaga chiqolmaydigan mahbuslarning
axlatini tashiyman. Oyogʻiga kishan urilganlar ham bor,
bir xillari hecham yurolmaydi, tirsillab shishib ketgan...
Siz kavlagan tuproqni men tashiydigan boʻldim.
Hayitboy ham shu yerda. Faqat uni bir urishib qoʻyish
kerak. Qorovullar bilan qimor oʻynashga oʻrganib qopti.
«Ahmoq, nega bunday qilasan?» desam: «Ishingni qil,
oʻzimni pulim», deydi. Aravasi bor, eshak arava.
Tuproqni tashqariga oʻsha tashiydi. Qoʻrqmang, hech
kim sezmaydi. Pyotr amaki hovliga yangitdan hojatxona
kavlattiryapti. Bu yerdan chiqqan tuproqni oʻsha tuproqqa qoʻsharkanmiz. Shunda hech kim bilmasmish...
Qopingiz toʻldimi?

— Yana bir nafas oʻtir.

— Haqqim yoʻq, mahbuslar bilan gaplashish man
etilgan menga.

— Tashqarida nima gaplar bor?

— E, soʻramang, dunyo ostin-ustun boʻlib yotibdi,
hozir. Kecha, yoʻq, avvalgi kuni sizning
Kattaqo`rgʻondagi jiyanlaringiz, quroldosh joʻralaringiz
ikki arava boʻlib kelishib, mirshabxona oldida rosa
toʻpolon koʻtarishibdi. Yo Namozni bizga koʻrsatasan,
yoki uni ozod qilasan, deb, xira eshshakdek oyoqlarini
tirab turib olishibdi. Keyin otishma ham boʻlgan emish...
Keyin toʻrttasini qamab qoʻyishibdi.

— Kimlarni qamashibdi?

— Bilmayman, xudo ursin agar, bilmayman. Lekin
Namoz aka, ochiq aytsam xafa boʻlmaysizmi?

— Yo`q, oqkoʻngil ukam, hammasini gapir, bilganim
yaxshi.

— Nasiba opam shu kunlarda sal g'alatiroq boʻlib
yuribdilar. Qizaloqlari olgani uchunmi, ishqilib
bilmayman.

— Bolasi nobud boʻlgan ekanmi?




— Eshitmovdingizmi? Ha, mayli, Devona bobom
katta duoxonlarga dam soldirdilar, Nasiba opam hozir
ancha yaxshi. Latta qoʻgʻirchoqni bagʻriga bosib
koʻchalarda alla aytib yuradigan odat chiqargan edi,
oʻsha odati qoldi. Aytganday, Ulugʻ“oy opam sizga piyoz
solib patir yopgan edilar, hozir olib tushaman. Keling,
endi qopni koʻtartiring. Voy-boʻy, betingizni yomon yara
bosib ketibdi-ku! Urishdimi? Nega oʻy surib qoldingiz,
tezroq boʻlsangizchi. Voy belim, buncha ogʻir bu qop, ichida qoʻrgʻoshini bormi deyman?

Bir ozdan soʻng Katta tim tarafdan quvnoq
Toʻxtashvoyning ashula aytgan ovozi, gʻira-shira eshitila
boshladi:

Menam devona-yu Mashrab,
Jahon birlan ishim bormu?

VII bob

Yuzma-yuz

Namoz Pirimqul oʻgʻlining boshi uchun talashayotgan
har ikki tomon ham bir xilda oshiqar edi. Biri uning
boshini tanidan tezda judo qilib, koʻplab gʻalayonlarga
sabab boʻlgan bu odamdan tezroq qutulish uchun oshiqar
edi, boshqa bir. tomon qanday boʻlmasin qalbi mehr-u
muhabbatga limmo-lim toʻlgan bu dehqon yigitining oltin
boshini omon saqlab qolishga, uni qochirishga intilar
edi.

Tergovni choʻzishni hech iloji bo'lmadi. Toʻgʻrirogʻi,
Vladimirov janoblari, garchi oʻzini tergovchilarning eng
adolatlisi deb hisoblab ayblanuvchini ham, ayblovchini
ham obdan soʻroq qilib, bir-biri bilan yuzlashtirib,
aybdorning aybiga oʻzi ishonch hosil qilmaguncha xulosa
yozmaydigan qaysar bir kishi boʻlsa-da, u ham, bari bir,
tergovni oxiriga yetkaza olmadi.




Ishni sudga oshirib yubordilar. Sud majlislari ham
shunday shoshilinch oʻta boshladiki, dastlabki kunlari
Namoz dovdirab qoldi. Aftidan ma'murlar uni sud
qilmoqchi emas, mazlumlar oʻrtasida palonchi sudlandi,
degan ovoza tarqatishmoqchi edilar, xolos. Uning
haqidagi hukm u qoʻlga tushmasdan oldinroq yozib
qoʻyilgan. Buni Namoz yaxshi biladi. Lekin, qiziq, bila
turib, koʻnglining qayeridadir umid uchqunlari kul
bosgan choʻgʻdek miltillab turardi. Qozilar sudida adolat
yoʻq, ammo toʻralar sudida har qalay haqiqat bor deb
yurar edi; bunga qattiq ishonardi. Tergovda ayta olmagan
juda koʻp gaplarni sudda aytmoqchi edi. «Axir, har bir
narsaning sababi, natijasi boʻladi, — deb koʻnglidan
oʻtkazardi oqkoʻngil Namoz, — biz besabab bosh koʻtarib
chiqmadik. Nega endi natijaga baho berishadi-yu,
sababini tekshirib koʻrishmaydi? Nahotki, sudyalar ham
qozilardan qolishmasa?! Qozilar-ku, hokim-u
mingboshilarning, mulkdorlarning qoʻlida bir
qoʻgʻirchoq, xoʻsh, bu sudyalar kimning qoʻgʻirchogʻ
ekan?.. Nahotki, xudo hammasini bir goʻr qilib yaratgan
boʻlsa?!»

Shu kunlarda Namoz ozib-toʻzib ketgan, avvalgi
Namozning yarmi ham qolmagan. Yuzi ikkita choʻg'dek
yonib turgan koʻz-u jagʻ suyaklaridangina iborat boʻlib
qolgan. Tuni bilan uxlamay lahm ochadi. Kunduzi
kunboʻyi oyoqda tik turib, sudyalar, da'vogarlar bilan
olishadi. Yoʻlda usti yopiq foytun aravada sud
mahkamasiga ketayotgandagina goho ozgina mizgʻib
oladi. Kechasi uxlashga haqqi yoʻq uning, uxlasa, butun
ish asfalasofilinga ketishi mumkin, buni u yaxshi biladi. Charchoqlar azoblayotgani yoʻq uni, yoʻq, tan azobiga
koʻnikib ketgan. Uning ruhini ezib, taniga chidab
boʻlmas darajada ogʻriq berayotgan narsa, sudyalarning
haqiqatni bilishni istamayotganliklari, da'vogarlarning
tuhmatlari. Qiziq, odam bolasi tan azobiga chidarkanu, ruhiy azobga toqat qila olmas ekan. Haqsizlig-u




tuhmatlar Namozning ma'naviy dunyosini ostin-ustun
qilib yubormoqda edi.

— Sud kelyapti! — momaqaldiroqdek guldiragan ovoz
bilan dedi qorovulda turgan mirshab. Sud majlisi
oʻtayotgan, majlislar uchun maxsus qurilgan katta xona
guvohlar, da'vogarlar, sudlanuvchilar bilan liq toʻlgandi.

Hammalari gur etib oyoqqa turdi. Orqadagilar qoʻllari
koʻksida, boshlarini xiyol egib, ta'zim qilgancha, dong
qotib qolishdi.

Barvasta, yoshi elliklarga borib qolgan boʻlsa ham,
qomati sambitdek tik, musulmon gʻishtdek yapaloq yuzli,
soqoli ham shunga moslab, toʻrt burchak qilib qirqilgan
sudya janoblari savlat toʻkib kirib kela boshladi.
Orqasidan maslahatchilar, ayblovchilar, oqlovchilar,
tilmoch-u mirzolar xuddi yaylovdan qaytayotgan ona
qoʻy ortidan ergashgan, kunboʻyi sakrab charchagan
qoʻzichoqlardek, bitta-bitta yurib kelishardi. Hammalari
yuqoridagi xos oʻringa oʻtib, oʻz lavozimi va mavqeiga
yarasha joy oldi. Sudya janoblari koʻziga kumush bandli
koʻzoynagini shoshmasdan taqib, papkasini ochdi:

— Ayblanuvchi Namoz Pirimqul oʻgʻli!

Qoʻli bogʻlangan, oyogʻiga ogʻir kishan urilgan Namoz
shoshmasdan oʻrnidan turib, qora kursiga kelib oʻtirdi.

Sudya janoblari yana soʻradi:

— Sudga javob berishga tayyormisiz?

— Tayyor emasman.

— Sabab?

— Har kungidek bugun ham qoʻlimni yechib
qoʻyishlarini talab qilaman.

— Qoʻli yechilsin, — shoshmasdan, salobatli bir ovoz
bilan davom etdi sudya janoblari, — buyuk Rossiya
imperiyasining faxriy fuqarosi Hamdamboy Akramboy
oʻgʻli, Siz sud majlisida ishtirok etishga tayyormisiz?

Qiziq, juda qiziq boʻldi-ku! Hali kattaqo'rgʻonlik
da'vogar boyvachchalarning da'volari isbotlanganicha
yoʻq edi-ku. Namoz ularning koʻpini rad qilgan edi-ku!




Payshanbalik, jumabozorlik to“ralarning da'volarini ham
sudya janoblari hali ajrim qilib berganlari yoʻq edi-ku.
Asossiz da'volar isbotsiz ham inobatga oʻtib
ketaberarkan-da. Navbat allaqachon dahbedlik
da'vogarlarga kelib qolibdi-da. Sudya janoblari buncha
shoshmasalar endi!

Namoz bu yerda yuz berayotgan va yana yuz karra
takrorlanishi aniq boʻlgan nohaqlikka garchi oʻzini ruhan
tayyor turishga qayta-qayta undagan boʻlsa ham, bari bir
uning jismi nohaqlik va adolatsizlikni oʻziga singdira
olmasdi. Sudya janoblarining da'vogarlar tarafiga
tamoman oʻtib olib, ayblanuvchining isbotlarini eshitishni
istamay ish koʻrishi Namozning vujudida xo'rlikka
oʻxshash bir hissiyotni uygʻotib yubordi, badan-badani
muzlab ketdi uning. Vujudida gʻalati bir qaltiroq turdi.

` Hamdamboy boshida chaqmoqi telpak, egnida qora
poʻstin, shoshmasdan oʻrnidan turdi. Avval xonaning
quyi qismida oʻtirganlarga, soʻng toʻrdagi sud hay'atiga
burgut qarash qilib oldi:

— Tayyorman, janobi sudya!

Namoz bilan Hamdamboyning nigohlari duch kelib
qoldi. Yoʻq, gʻazab toʻla koʻzlarning tasodifiy uchrashuvi
emas edi bu. Ikkovi ham bunday uchrashuvni
allaqachondan buyon kutib, tayyorgarlik koʻrib yurgan
edi... Namozboyning qarashlarida: «Oyogʻimga kishan
urgan boʻlsang ham, butun ma'muriyatni yoningga olib,
hamla qilayotgan boʻlsang ham, yoʻq, hali taslim
boʻlmayman, olishaman. Agar bu dunyoda oʻchimni
ololmasam, narigi dunyoda ham olishaman sen bilan»,
degandek bir ifoda bor edi. Hamdamboyning har bittasi
chinni piyolaning ogʻzidek ochilgan katta koʻzlarida shu
paytda oʻljasini oyogʻi ostiga olgan yirtqichning ehtirosi
yonmoqda edi. Olisha-olisha yenggan oʻljasini tilka-pora
qilgisi, goʻshtlarini titib, qonlarini simirib ichgisi
kelayapti uning. Qani endi, qoʻyib bersalar-u Namozning
suyaklarini mayda-mayda qilib chaynasa!




— Namoz Pirimqul oʻgʻli, — hissiz rasmiy bir ovoz
bilan dedi sudya janoblari. — Siz oʻtgan yilning oʻninchi
oktabrida, kechasi Hamdamboy Akramboy oʻgʻlining
uyiga bostirib kirgansiz, toʻgʻrimi?

— Toʻgʻri, — dedi Namoz negadir nigohini haligacha
Hamdamboydan uzolmay, — ammo, nima uchun bostirib
kirganim ham odil sud uchun muhim boʻlsa kerak?

— Bu it emgan mening besh yuz ming tangalik
boyligimni talab ketgan oʻsha kechasi.

— Yolgʻon! — qaltirab ketdi Namoz. — Xudodan
qoʻrqsangiz-chi, Boybuva.

— Yigirmata otimni ham oʻgʻirlagan.

— Yolgʻon!

— Chorakor-u qarollarimni yoʻldan urib, bir million
tanga zarar keltirdi u menga.

— Sudya janoblari, — iltimos qilmoqchi boʻldi
Namoz. Ammo, sudya janoblarining yapaloq yuzi tund,
koʻzlarida sovuq qat'iyatdan boshqa hech qanday ifoda
yoʻq edi. Avvalgidek rasmiy bir ohangda soʻradi yana:

— Oʻsha kechasi Hamdamboyning qoʻl-oyogʻini
bogʻlaganmidingiz ?

— Bogʻlaganman.

— Og'ziga latta tiqqanmidingiz?

— Tiqqanman.

— Sheriklaringiz ham bormidi? Yoki bir o`zingiz
bajardingizmi?

— Biz da'vogar edik, sudya janoblari, — soʻzimni
boʻlib qoʻymasin deb shoshilib gapira boshladi Namoz.
— Bizdan boy janoblari qarz edi. Biz...

— Namoz Pirimqul oʻgʻli, o'sha tunda siz bosqinchilik
qilgansiz, — hukmni e'lon qilayotgandek, qat'iy bir ohang
bilan dedi sudya janoblari. — Da'vogar Mirza Hamid Mirza
Usmon oʻgʻli, sud majlisida ishtirok etishga tayyormisiz?

Dahbedning qamchisidan qon tomgan sobiq hokimi
Mirza Hamid shoshmasdan oʻrnidan turib, poʻstinining
uzun yengiga bir yoʻtalib oldi:




— Таууогтап.

— Ayblanuvchi Namoz Pirimqul oʻgʻliga qanday
da'voingiz bor?

— Hech qanday da'voyim yoʻq.

Sudya janoblari koʻzoynagini olib, avval Mirza
Hamidning oyogʻiga, keyin katta poʻstin oʻrab turgan
qorniga, eng oxirida yuziga tikildi. Yonboshida oʻtirgan
maslahatchilariga ham bir-bir boqib chiqdi. Birovidan
nimanidir soʻrab, yelkasini qisib bir oz jim turdi.

— Siz Mirza Hamid janoblari, oblast politsmeysteri
nomiga bitgan arizangizda, — soʻzlarini dona-dona qilib
dedi sudya janoblari, — qaroqchi Namoz Pirimqul
oʻgʻliga da'vogarman deb yozgansiz, shundaymi?

— Keyin orani ochiq qilib olganmiz.

— Sudga aytadigan boshqa gapingiz yoʻqmi?

— Hozircha yoʻq.

— Siz tergovdagi soʻzingizdan qaytayapsizmi?

— Meni tergovga chaqirganlari yoʻq.

— Politsiyaga notoʻgʻri axborot berib, uni
chalgʻitganingiz uchun qonun oldida javobgarsiz.

— Peshonada borini koʻraveramiz.

— Oʻtiring! — zarda bilan dedi sudya janoblari. Bu
qanaqasi boʻldi, koʻnglidan oʻtdi Namozning, bu oʻsha
Mirza Hamidmi yoki boshqa birovmi? Axir, Namozning
ashaddiy dushmani ediku u? Namoz bosh koʻtarib
chiqqandan buyon qoʻlini musht qilib, uning ortidan
quvib yurgan edi-ku: Namozning ochiqda qolgan yigitlari
oʻchidan qoʻrqayaptimikan yoki mudrab yotgan vijdoni
uygʻonib ketdimikan? Axir, nima boʻlganda ham u
Namozni ot o'ʻgʻirlading, deb nohaq qamagan,
qamchilagan, yigitning qalbida qasos alangasini
yoqqanlardan biri ham shu Mirza Hamid edi-ku yoki
shuning uchun oʻzini aybdor hisoblay boshladimikan...
Tavba, nega bunday qildi u yoki rahmi keldimikan?
Namoz uning sadaqasiga muhtoj emas edi-ku. Itning
ogʻzidan suyak olib kemirgandan koʻra, och qolgani




ma'qul edi-ku uning... Namozning vujudidagi haligi
qaltiroq yana xuruj qila boshladi, koʻzlarida gʻilqillab
yosh aylanib qoldi. Qiziq, Hamdamboyning oshkor
tuhmati uning gʻazabini qoʻzgʻagan edi-yu, ammo qalbini
bunchalik oʻrtamagan edi.

Namoz entikdi, koʻzlarida yosh qalqdi.

Odamlar orasidan qozikalon Shodixon to'ramning
sallali boshi koʻrindi. Namoz uni anchadan buyon
koʻrmagan edi. Toʻram battar semirib, ilgari qoʻziqoringa
oʻxshasalar, endi ustiga salla qoʻyilgan dum-dumaloq
tarvuzning oʻzginasi boʻlib qolibdilar.

— Gapiring! — dedi sudya.

— Nimani gapiray, janobi sudya? — ikki qoʻlini
koʻksiga qoʻyib ta'zim qildilar qozikalon.

— Qaroqchi Namoz Pirimqul oʻgʻliga qanday
da'voyingiz bor?

— Imperator oliy hazratlarining soyayi davlatida, —
deya gap boshladilar to'ram. — Fuqaroparvar Gesket
toʻra janoblarining panohlarida...

— Ayblanuvchiga qanday da'voyingiz bor? — soʻzini
boʻldi sudya janoblari.

— ...Va marhamatli Hamdamboyning va adolatli
sudyalarning va jamiki insofli toʻralarning...

— Da'voyingiz bormi, deyapman?

— ...Va zoti oliy mirshablarning va sulhparvar
soldatlarning... —

— Uh! — boshini chayqadi sudya janoblari.

— ...Himoyatida Dahbed boʻlisida istiqomat qiluvchi
mankim, qozikalon Shodixon toʻra aytadurmankim...

— Nimani aytmoqchisan oʻzi? — senlab yubordi
sudya janoblari.

— Hammalaringizni yaratgan egam oʻz panohiga
olib, martabangizni u dunyo-yu bu dunyo kam qilmagay,
iloyo omin! — toʻsatdan uyning shiftiga qarab qoʻllarini
fotihaga choʻzdi Shodixon toʻram, — adolatli
sudyamizning martabalari bundan ham ulugʻ boʻlgʻay,




ko`hna bisot Hamdamboyning davlatiga davlat
qoʻshilgay va jamiki toʻralarning va jamiki
mirshablarning...

— E, oʻtir-e, — oʻrnidan turib ketdi sudya janoblari.

— ...va yana...

— Mirshab! — baqirdi sudya janoblari. — Ovozini
oʻchir buning!

Namoz hibsga olingandan buyon hech kulmagandi,
kulguli sharoitning oʻzi ham boʻlmagandi.
Qozikalonning fikrini ochiq aytmaslik uchun oʻzini
ovsar-u anqov koʻrsatib, gapni ataylab choʻzishi
Namozning kulgisini qistatdi. Ogʻzini yumgancha,
ovozini ichiga yutib, bir-ikki kulib oldi u... Pul
olmaguncha fikrini ochiq aytmaslikka oʻrganib qolgan
edilar qozikalon. Hatto, shu paytda sudyadan ham
nimadir tama qilayotgan edilar.

— Sudya janoblari, men, — yana gap boshlab qoldilar
Shodixon toʻra.

— Olib chiqing tashqariga uni! — buyurdi sudya.

— Men Namoz Pirimqul oʻgʻliga da'vogarman! —
eshik oldiga yetganda orqaga oʻgirildilar qozikalon.

— Ayting, da'voyingizni! — bir oz shahdidan tushib
dedi sudya janoblari.

— Bugungi arava kira haqqimni bu bosqinchidan
undirib bergaysiz! Men...

— Yoʻqol!!!

VIII bob

«Doʻstlarimsiz yorugʻ dunyo yoʻq menga!»

Sud majlislari to`satdan toʻxtab qoldi. Nima sababdan
to'xtaganligiga Namoz tushunolmasdi. Uch kundan
buyon qorong'i zindon-u, undan ham qorong'ʻiroq
lahimdan boshqasini koʻrmagan yigit tashqarida nimalar
bo'layotganidan mutlaqo xabarsiz edi. Okrug sudi Namoz




boshliq oʻn yetti isyonkorni qatl etishga, oʻn besh kishini
umrbod surgunga joʻnatishga hukm chiqarib,
tasdiqlatish uchun Turkiston general gubernatori
Nikolay Grodekovga yuborganini hali Namoz ham,
uning zindonlar tubida yotgan joʻralari ham bilishmasdi.

Namoz qorong'i tushishi bilan lahimga kirib tuproq
kavlashga kirishadi. Quvvati ketib qolgan uning, teshani
arang koʻtaradi. Buning ustiga lahimda havo yoʻq hisobi,
bir nafas oʻtar-oʻtmas vujudini ter bosib, boshi aylanad:.
Ikki-uch bor oʻzidan ketib qoldi. Lahim zindon ostidan
uzoqlashgan sari kirib-chiqish ham mushkullashib»
borayapti. Emaklab kiradi-yu, qornini yerga berib
surgalib chiqadi. Qop toʻla tuproqni tortib chiqishga endi
darmoni ham yetmay qolgan. Lekin, boshqa iloji yoʻq:
sochining biron tolasidami, tirnoqlarining uchidami,
qayeridadir, hali ozginagina boʻlsa ham quvvati bor ekan,
lahimni teshib chiqishi kerak. Doʻstlarini qutqarmog'ʻi
darkor. Nasibasi, suyuklisi intizor kutayapti uni.
Opajoni Ulugʻoy, jiyanlari bilan koʻrishishi kerak! Keyin
togʻlarga bosh olib chiqib ketadi. Archazorlar orasida
doʻstlari bilan shirin suhbatlar quradi, suvlarning mayin
jildirashi, muzdekkina esgan xushboʻy togʻ shabbodasi
tanlarga orom bagʻishlaydi oʻshanda. Uyog'i esa xuddi
jannatdagi kabi rohat-farogʻat boʻladi, hur-u gʻilmonlar
xizmat qiladi unga, farishtalar yelkasiga oʻtqazib, olis
safarlarga olib chiqadi... Namoz butun vujudidan yuragi
tomon allaqanday iliq, mast qiluvchi bir narsa oqib
kelayotganini sezib turibdi, qoʻl-oyogʻi uvishib, boshi
ogʻir tortib borayapti. Koʻz oʻngidagi haligi aniq, yorqin
manzaralar aralash-quralash boʻlib ketdi. Poyoni yoʻq,
tumanli kengliklar ichida oʻzini yoʻ“qotgandek boʻldi.
Hech narsani koʻrmaydi, eshitmaydi... oʻzi ham yoʻqdek.
Olam faqat cheksiz boʻshligʻ-u tubsiz qorong'ʻilikdan
iboratdek... Bir mahal tubsiz jarliklar qa'ridan devlardek
oʻkirib Hamdamboy chiqib kela boshladi, bir qoʻlida
qilich, boshqasida ityaloq toʻla yuvindi.




— Ichasan, ichsang qoʻyib yuboraman!

— Yoʻq, yoʻqol!! — oʻkirib yubordi Namoz... oʻzining
ovozidan oʻzi choʻchib ketdi. Shoshilib boshini koʻtardi.
Uxlabdimi, oʻzidan ketibdimi bilolmadi. Ancha mahal
yotganga oʻxshaydi — sham yona-yona oʻchay deb qolibdi.
Shoshilib koʻzachadan suv ichdi, betini yuvdi. Boshidagi
garanglik sal tarqalgandek boʻldi. Oʻtkir teshani qoʻliga
olib lahimni yana oʻya boshladi.

«Yoʻq» yoʻq! — fikridan oʻtkazdi Namoz, — men
oʻzimdan ketmasligim kerak. E xudo, oʻzingga tavallo
qilaman, menga yana ozgina kuch ato qil, bilaklarimga
quvvat ber! Qarshimdagi devor emas, bizni xoʻrlagan,
haqq-u huquqimizni tortib olgan, izzat-nafsimizni
oyoqosti qilgan zolimlar dunyosidir bu! Men shularga
tesha uryapman, kuchim koʻp, quvvatim yetarli,
hammasini yengaman, teshib chiqaman...» Yoʻq, yana
boʻlmadi. Namozning vujudini yana sovuq ter bosdi. Qoʻloyogʻi boʻshasha boshladi. Boshi ogʻirlashib, lahim ichi
gir aylanib ketgandek boʻldi, qoʻlidagi tesha tushib
ketdi... tezroq zindon tubiga qaytib toʻyib-toʻyib nafas
olish umidida yarim qop tuproqni sudrab zindon tomon
surgalib ketdi. Xonasiga chiqib, to'shakka choʻzildi. Bosh
aylanishi asta-sekin bosilib kelayotgandek. Uyqu elita
boshladi. Yoʻq, hali uning allasi bor xolos. Ana shu uyqu
bilan uygʻoqlik oʻrtasidagi alla Namozning vujudini
shirin chayqaltirib, koʻnglini behuzur qila boshladi.

Tuproqni olib ketish uchun Toʻxtashvoy tushdi. Palapartish qadam tashlab, andak boʻlmasa zinadan qulab
ketayozdi. «Shuyam zindon boʻldi-yu, hech boʻlmasa
zinasini tuzatib qoʻyishmaydi», deb qoʻydi. «Bu —
Toʻxtash, demak uxlaganim yoʻq, — xayolidan oʻtayapti
Namozning, — qiziq, nega javob berolmayapman, nega
boshimni koʻtarolmayapman».

— Uxlab qoldingizmi? — shivirladi Toʻxtashvoy.

«Uxlab qoldimmikan yo? Nega oyoqlarimni
sezmayapman, qoʻllarim-chi, qoʻllarim ham yoʻqdek.




Qiziq, men oʻzi hozir bormanmi yoki yoʻqlikka
ketdimmi?.. Uxlayapman shekilli... nima u? Nimalardir
moʻr-u malaxdek oʻrmalab kelayotgandek... koʻkish
tumanliklar bulut boʻlib bosib kelayotgandek. Uyqu,
orom kelayotganga oʻxshaydi. Uyqu, orom...».

Toʻxtash shoshilib Namoz akasining boshini koʻtardi,
misdek qizib turgan boshi bir tomonga shilq etib ogʻib
tushdi. Quloqlarini choʻzgʻilab koʻrdi, yarasi bitay deb
qolgan yuzlarini avaylab ishqaladi:

— Ko'ʻzingizni oching!

— Toʻxtashmisan? — nihoyat sekingina ovoz berdi
Namozboy.

— Xuddi oʻsha shaqildoqman.

— Boshimga suv quy, kuyib ketayotgandekman.

— Mana hozir. Xayriyat koʻzani toʻldirib kelganim.
Mana, boʻldimi?

— Oyogʻimni uqala, qo`llarimni bos.

— Charchabsiz-da?

— Qo'llaring biram nimjonki. Oyogʻing bilan bosa
qol. Bos, ana shunday... charchadim shekilli.

— Charchamang, charchaydigan zamonlar emas
hozir. Ogʻ'rimayaptimi? Aytgandek, mang yeb oling,
qovoq somsa, Nasiba opam o`z qoʻli bilan yopgan.
Eshonpochchaga dam soldirgandan buyon ancha tuzuk
boʻlib qoldi. Qoshlarida oʻsma, gajaklar bir qarich,
peshonaga shohi durrani tarang oʻrab, qars-qurs saqich
chaynab yuribdilar.

Namoz behol kulib qoʻydi:

— Ukaginam-ey, biram sergapsanki.

— Aytuvdim-ku, toʻrqovoqda katta bo`lganman deb.
Bedanadek sayrab turmasam boʻlmaydi... Bosaveraymi?

— Bos, qattiqroq bos.

— Namoz aka, sizga zoʻr sovgʻa bor. Mana, qopga
oʻrab juda ehtiyotlab olib tushdim. Mang.

— Xanjar-ku bu! — shivirladi Namoz. Soʻng qoʻllariga
tayanib sekin oʻrnidan tura boshladi.




— Urgutlik bir pichoqchi jo'rangiz yasabdi. Betida
— «Ilgimdin kelguncha zolim tigʻin ushotib, mazlum
jarohatigʻa intiqom malhamin qoʻydim» degan yozuv ham
bor. Ertaga oʻqirsiz. Nazar akam bilan Javlonqul
amakim oʻsha yoqlarga borishgan edi, oʻshalar olib
kelishdi... Sekin qulogʻingizga aytib qoʻyay, boshqa
ishlarni ham qoyillatib kelishibdi.

— Qanaqa ishlar? .

— Oʻnta ot olib kelishdi. Har otlarki, chu desang
qanot bogʻlab uchadi. Keling endi, yelkangizni ham
uqalab qoʻyay, sal egiling. Devona bobom odamning joni
yelkasida boʻladi, ikkita siqib qoʻysang qushdek yengil
tortadi deydilar. Choyxonaga qadam bosgan odam borki,
yelkasini uqalamasdan chiqarmaydilar.

— Nasiba opangga mendan salom ayt.

— Aytaman.

— Yana somsa yopib bersin.

— Endi men ketdim. Hali boshqa xonalarga ham
kirishim kerak. Anavi eshikning yonida yotadigan
bittasi, tavba qildim-ey, kunboʻyi tarvuz yeydimi deyman,
koʻz yumib ochguncha chelakni toʻldirib qoʻyadi-ya!.. Qop
qani?! Iya, hali yarim ham boʻlmapti-ku?

— Bu gal toʻldirib qoʻyaman.

— Namoz aka, bir iltimos bor. Hadeb belini arava
bosgan odamdek choʻzilib yotavermasdan qattiqroq
ishlang, xoʻpmi?

— Xoʻp, endi qattiq ishlayman. ,

Namoz issiq oʻ“ralganidan xamirlari bir-biriga yopishib
ketgan yumshoq, xushta'm somsalarni yeb, ko'zadan
qultillatib suv ichib, negadir bolaligini eslab anchagacha
behol oʻtirdi. Xanjarni kim berib yuborgan ekan, deb
harchand oʻylasa ham topolmadi. Vujudiga qayerdandir
kuch quyulib kelayotgandek seza boshladi oʻzini. Haligi
behollikni kimdir qoʻli bilan sidirib olgandek. “Hay, —
sekin oʻrnidan turdi Namoz, — donishmand Toʻxtashvoy
aytganidek choʻzilib yotadigan zamon emas hozir”.




Qopni olib yana lahim etagiga emaklab bordi. Tuynuk
jar boʻyiga ochilishiga oz qolgan. Bir arshim ehtimol,
ikki arshin qolgandir. Tuproq ham boʻshab qoldi. Loppaloppa koʻchib tushayapti. Xudo koʻrsatmasin, bosib
qolishi ham mumkin... bir mahal tesha tuproqqa
yumshoqqina tegdi-yu lahim ichiga gurkirab muzdek
shabboda urgandek boʻldi. Nahotki, yorug" dundyoan
esayotgan shabboda boʻlsa, bu, nahotki, Namoz salkam
ikki oydan buyon tirnab, yalab-yulqab ochayotgan lahim
oxiriga yetgan boʻlsa!!

Pastlikdan shaldirab oqayotgan suvning ovozi
eshitildi. Moxovxona mahallasi tomonida xoʻroz
qichqirdi. Demak, ish bitibdi! Yorugʻ dunyo bir qadam
endi! Shu patda Namoz ta'riflab boʻlmaydigan bir ruhiy
holatni boshidan kechirmoqda edi: yigʻlayaptimi,
kulyaptimi bilib boʻlmasdi. Qiziq, tanidagi ogʻriq ham
xuddi qoʻli bilan sidirib olgandek yoʻq boʻldi, vujudiga
allaqayerdandiir kuch, quvvat oqib kelayotgandek...
koʻzachadagi oxirgi suvini toʻkib loy qordi-yu, teshik
ogʻzini berkitib, orqasiga qaytdi.

Pyotr Zaglada tuproqni olgani keldi.

— Beri kel, doʻstim, meni op! — dedi Namoz entikib.

— Tinchlikmi?

— Nihoyat, doʻstlarim oldida yuzim yorugʻ boʻladigan
kun ham keldi!

— Nima boʻldi ayt?

— Lahmni teshib chiqdim.

— Tuynuk ochildimi?!

— Ochildi!

— Koʻzga tashlanib qolmasin tagʻin!

— Ichidan loy bilan suvab qoʻydim. Kel doʻstim meni
bagʻringga ol. Tabrikla. Oʻzim oʻrnimdan tura
olmayapman. Ikki oyogʻim ham shol boʻlib qoldi shu
paytda.

Bir turdagi jismlar oʻzaro tortishib, bir-birlari bilan
birikkandek, fikri, mulohazasi, xulq-atvori oʻxshash




kishilar qalbi ham bir-biriga talpinib, doʻstlik deb
atalgan ruhiy holat yuzaga kelarkan. U goho
mashaqqatli safarlarda, goho ziyofat-u suhbatlarda
tugʻilib voyaga yetarkan. Ammo, bu ikkovlarining
doʻstligi zindon tubida tugʻildi. Biri nogahoniy tuzoqqa
ilingan bedanadek tipirchilab, yaqinlab kelayotgan
oʻlimdan qutulish uchun boshini har tomonga urar,
ikkinchisi bu oʻlimni daf etish uchun oʻz boshini oʻlimga
tutib turardi. Ana shu talpinishlar paytida tugʻildi
bularning doʻstligi. Dini, millati boshqa-boshqa boʻlgan,
ammo qalbi bir xilda tepib turgan bu ikki yigit hozirhozir bir-birining pinjiga kirib, moʻmiyodek erib, birbirini tabriklashar edi.

— Xudo haqqi, oʻlib qolasan deb juda qoʻrquvdim! —
dedi Pyotr Zaglada.

— Bir necha marta oʻlib qolgandek ham boʻldim, —
dedi Namoz.

— Lekin, ofarin, fildek kuching bor ekan, irodangga
ham balli, Namoz!

— Sen boʻlmasang qayoqqa edi bu ishlar.

Lekin bu ishning eng qiyini hali oldinda. Namoz bir
oʻzi qochmoqchi emas. Doʻstlarini olib chiqib ketmoqchi
bu yerdan. Shu doʻstlarini deb bir necha bor oʻlib-tirildi
u. Lekin qanday qilib? Bir-biridan ajratib, boshqa-boshqa
zindonlarga tashlangan joʻralarini qanday qilib bu yerga
olib kelsa boʻlarkan?

— Bordi-yu, boshqa zindonlarning ham ostini teshib,
shu lahimga birlashtirsamchi? — oʻz mulohazasini bayon
qildi Namoz.

Pyotr Zaglada bosh chayqadi:

— Ulgurmaysan.

— Nega?

— Hukm tayyor.

— Sud tugagani yoʻq-ku hali?

— Hukmni tasdiqlatish uchun Toshkentga yuborishgan.




— Bizga oʻqib eshittirmasdan oldin-a? — gʻijinib qoʻydi
Namoz, — shunday boʻlishi turgan gap edi.

Koʻpchilik boʻlib qochishning turli yo'llarini
muhokama qilib koʻra boshlashdi. Kunduzi chiqib ketib
boʻlmaydi albatta. Bu ishni faqat tunda bajarmoq kerak.
Tunda bajarish uchun mahbuslarning hammasini bir
joyga jamlab boʻlmaydi. Ikkitadan, uchtadan boʻlib
yotadiganlari ham bor, lekin qolganlari-chi? Eshiklarga
ogʻir qulflar osilgan, kalitlar qamoqxona nozirida turadi.
Qulflarni buzish ham oson emas, tirq etgan ovoz
tashqaridagi qorovullarni oyoqqa turg£ʻizadi, harbiy
garnizon qoʻzgʻoladi!

— Menda bir reja tugʻildi, — toʻsatdan jonlanib dedi
Namoz.

— Xoʻsh?

— Qurbon hayitiga necha kun qoldi?

Pyotr Zaglada yelkasini qisdi:

— Bilmayman.

— Mening hisobimcha uch kun qoldi, — negadir
entikib, hovliqib davom etdi Namoz, — yakshanba hayit
namozi oʻqiladi. Biz mahbuslar ertadan boshlab qatl
etilishimiz oldidan hayit namozini Madrasayi Xonimda
oʻqiymiz deb gʻalayon koʻtaramiz. Tabiiyki, ma'murlar
bunga koʻnmaydi. Shunda oramizdan bittasi, bo`lmasa
oʻzimizning qamoqxonamizda, katta timning ostida
oʻqishga ruxsat beringlar, deb talab qiladi. Menimcha,
ma'murlar bunga yoʻq deyishmas. Chunki, har kuni
oʻzimiz chiqib yurgan joyda. Oʻylaymanki, astoydil
boʻlsak ma'murlarni koʻndiramiz... Namoz oʻqishga
rozilik olgach, tahorat qilish bahonasida oʻsha kechasi
barvaqtroq turamiz.

— Qamoqxona noziri oldilaringda oʻzim turaman
desa-chi? — ikkilanibroq dedi Zaglada.

— Unda sen tashqariga chiqib turasan. Biz nozirning
ogʻziga latta tiqamiz. Ma'qulmi?

— Bordi-yu, namozxonlar oldida men qolsam-chi?




— Unda... sen ham biz bilan ketasan.

— Ketolmayman.

— Unda sening ham qoʻl-oyogʻingni bogʻlaymiz.
Hamma aybni namoz oʻqishga ruxsat bergan ma'murlarga toʻnkay berasan. Ma'qulmi?

— Ma'qul.

— Tashqarida bizni kutib oladiganlar shaymi?
Tayyorgarlik bitganmi?

— Tashvish tortma. Hammasi koʻngildagidek, —
sekin oʻrnidan turdi Pyotr Zaglada, — men endi chiqay,
xudo senga yor boʻlsin, dovyurak doʻstim.

IX bob

Janobi bosh prokurorni hiqichoq tutgan kun

Yoʻq, azizim Pyotr yana biroz oʻtirgin, — iltijo qildi
Namoz, — men sal oʻzimga kelib olay. Tez-tez o'zimdan
ketib qolayapman.

— Charchagansan, uxla.

— Uyqum ham qochib ketdi.

— Yoʻq, men chiqay endi. Navbat almashinadigan
vaqtga yaqin qoldi... lekin, takror aytaman oralaringda
xoin bor. Ehtiyot boʻl. Hamma ishni rasvo qilib
qoʻymagin tag'in.

«Navbat almashinadigan vaqt boʻlibdi, demak, endi
Toʻxtashvoy kelmaydi, — Namoz oʻrniga choʻzilib yana
oʻy sura boshladi, — usiz hech narsa qilolmayman.
Joʻralarim bilan koʻrishib olishim kerak edi. Lekin
qanday qilib koʻrishsa boʻlarkin? Yoʻq, bari bir.
Toʻxtashsiz ish bitmaydi. Ertaga kechasi keladi u. Unda
kalit bor, zindonlarga kirib chiqish huquqi ham berilgan
unga. Obbo, mahmadona ukam-ey, Pankov toʻradan ham
katta boʻlib ketding-ku, sen! Xoʻp, ana jo'ralarim bilan
gaplashdim deylik. Bordi-yu, ular gʻalayon koʻtarishga
rozilik berishmasa-chi. Hamma umidimiz sendan edi, sen




boʻlsang bizni ehtiyot qilolmading, mana boshimiz baloga
qolib oʻtiribdi, deyishsa-chi! Yoʻgʻ-e, olibdimi, axir
ularning bundan oʻzga ilojlari yoʻq-ku, oʻlim oldida
turishibdi-ku? Xoʻp ana, ularni gʻalayon koʻtarishga
koʻndirdim deylik, gʻalayon koʻtardik ham deylik,
qamoqxona boshliqlari «baqirsang baqiravermaysanlarmi», deb eshik-teshikni mahkam berkitib
maishatini qilib oʻtirishaversa-chi? Shunday boʻlishi
ham mumkin-ku, unda nima qilamiz? Vaqtni boy berib
qoʻysak-a... Toʻxtashda nechtaki kalit boʻlsa, oʻsha
xonalardagi joʻralarimni olib chiqib ketaman... xoin bor
deyapti u, kim boʻldi ekan? Qurbonboymi, Arslonqulmi,
Qobilmi, yoʻgʻ-e, bular unaqa yigitlar emas. Yoki Hotam
Kaltamikan?.. Toʻxta, toʻxta, bordi-yu, shu bo`lsa-chi? Axir
oʻsha men qoʻlga tushgan kuni qorovulda turgan Akromqul
«Hotamning yoniga Lutfullo hokimning uyi tarafdan
kimdir kelib-ketdi» degan edi-ku? Nega shu kungacha bu
haqda oʻylamadim ekan? Demak, hammamizni sotgan, 401oyogʻimizni bogʻlab oʻlim changaliga tashlagan xoin shu
ekan-da... yoʻgʻ-e, axir u Kaltani ham umrbod surgunga
joʻnatish haqida hukm chiqarishdi-ku, hukmni hamma
eshitdi-ku?.. Yoʻq, boshim gʻovlab ketdi, fikrlarim tiniq
emas, uxlashim kerak, uxlayman...»

Koʻzlari yumilib borayotgan Namoz shu yoʻsin uyquga
ketdi. Shuning uchun ham bir ming toʻqqiz yuz oltinchi
yilning yigirmanchi fevral tongi mudhish xabar
keltirilganidan u bexabar qoldi.

Hukmni Turkiston general gubernatori tasdiqlabdi.
Demak, Namoz Pirimqul oʻgʻlining ishiga aloqador deb
topilgan oʻn yetti yigit otilishi, o'n olti azamat umrbod
surgun qilinishi kerak.

General gubernator janoblari sud davom etsin,
isyonkorlarning qolgan qismi ham qattiq jazoga
tortilsin, deb koʻrsatib oʻtibdi.

Bu shum xabar ertalabdanoq qamoqxonaga yetib kelib
mahbuslar orasida shov-shuv boshlanib ketdi.




Biri boshini devorga urib yigʻlar, boshqasi yaratganga
tavallo qilib:

— Umidim oʻzingdan! — deb faryod chekar,
uchinchisi boshlarini alam bilan chayqab:

— Onam, mehribonim, bergan oq sutingizga rozi
boʻling! — deb koʻzyoshi toʻkar edi.

Qamoqxonaning bosh noziri Pankov toʻra otdan
yiqilib, boshi shikastlangani uchun salkam uch oydan
buyon ishga chiqmayotgandi. Tuzalib qolibdi shekilli,
bugun u ham paydo boʻlib qoldi. Baqirib-chaqirib
qorovullarni turtib, itarib atrofni tartibga keltira
boshladi. Hovlilarni supurib, tashilmay qolgan
axlatlarning ustiga tuproq torta boshladilar.
Politsiyachilar, mirshablar safi qamoqxonaning gir
atrofini oʻrab oldi. Oradan sal fursat oʻtmay, katta
darvozalar sharaqlab ochilib, ichkariga Imperiya qonun
va tartibotlarining mas'ul kishilari: Guberniyaning
Dahbedning sobiq hokimi Mirza Hamiddek katta gavdali,
chiroyli yuzli, basavlat bosh prokurori, sudlov
kollegiyasining yapaloq yuzli bosh raisi, shahar
politsmeysteri sersoqol polkovnik Gusakov, guberniya
sud kollegiyasi a'zosi, oʻng oyogʻini siltab tashlaydigan
oqlovchi Bolotinlar birin-ketin kirib kela boshladilar.
Pankov toʻra moʻtabar mehmonlarning nozik dillarini
ranjitib qoʻymaslik uchun pildirab goh ularning oldiga
oʻtar, ul-bul narsani tushuntirgan, koʻrsatgan boʻlar, goh
hech zarurati boʻlmasa ham tovonlarini juftlab, oʻng
qoʻlini chakkasiga qadab shamdek qotar, negadir, dagʻdag“ qaltirar edi.

Mo'ʻtabar zotlar zindonxona oʻrtasidagi katta timga
oʻtgach bosh prokuror toʻxtab, chiroyli burnini jiyirib
negadir, atrofni bir hidlab koʻrdi:

— Buncha sassiq bu yer? — deb soʻradi. Soʻng xuddi
tomogʻiga don tiqilgan xoʻrozdek «hiq-hiq» deb ovoz
chiqara boshladi, — kechirasiz janoblar, badboʻy hid
dimogʻimga urilsa, mana shunaqa hiqichogʻim tutib




qoladi, «hiq-hiq! Rafiqam esa qurbaqani koʻrganda
shunaqa boʻladi, hiq-hiq».

Janobi bosh prokuror bugun qatl etiladiganlarni
koʻrish, toʻgʻrirogʻi, koʻzdan oʻtkazish uchun kelgan.
Qatlni imi-jimida, begʻalva oʻtkazish bu kishining
zimmasiga yuklatilgan. Ammo, tim ostidagi boʻgʻiq havo,
badboʻy hiddan asta-sekin koʻngli oza boshladi uning.
«Bu yerning havosi shuncha ogʻir ekan, hiq-hiq,
zindonlarda bundan battarroq boʻlsa kerak, hiq-hiq. Yoʻq,
kirmayman. Umuman, u yerga kirishim shart ham emas.
Men, xudo xohlasa, Imperator oliy hazratlari oldidagi
burchimni ado etib boʻldim! Hiq...» deb oʻyladi janobi bosh
prokuror va shoshilib soʻradi:

— Oʻq ovozi tashqariga chiqmaydigan, hiq, biror
xonangiz bormi?

— Bor, janobi oliylari.

— Ko'ʻrsating bizga, hiq!

— Lekin, janobi oliylari, behad chuqurlikda boʻlgani
uchun sizot suvlari toʻplanib... janoblari qiynalib
qolmasmikan?

— Hiq-hiq-hiq! — yoʻq, janobi prokuror bu ga! hech
gapirolmadi, qoʻli bilan oching oʻsha eshikni, degandek
ishora qilib qoʻya qoldi.

Pankov toʻra yugurib tashqaridan fonus keltirdi, hovliga
chiqiladigan yoʻlakcha oldidagi bir eshikning qulfini ochish
uchun, anchadan buyon kalit solinmaganligidan zanglab
qolgan boʻlsa kerak, koʻp ovora boʻldi. Nihoyat, ikki tabaqali
pastak eshikni lang ochib:

— Marhamat qilsinlar, — deb qoʻydi negadir quvonch
bilan.

Janobi bosh prokuror goʻristonnikidek xunuk koʻrinib
turgan eshikcha tomon ikki-uch odim tashladi-yu, qoʻli
bilan ogʻzi ham burnini barobar toʻsib, shoshilib orqasiga
qaytdi:

— Janobi Gusakov, marhamat qilib, hiq, siz tekshirib
chiqing.




Sersoqol polkovnik negadir ichkarida uzoq qolib ketdi.
Harsangtoshlardan tiklangan devorlarni qoʻli bilan
paypaslab koʻrdimi yoki zinalardan tushib-chiqishga
qiynaldimi, har qalay hiqichogʻi battar tuta boshlagan janobi
bosh prokurorni ancha kuttirib qoʻydi. Nihoyat, eshikchadan
engashib chiqarkan bosh barmogʻini tikka qilib dedi:

— Mana bunday joy ekan!

— Hukm bugun ijro etilsin! Hiq! — shunday deb bosh
prokuror janoblari xuddi orqasidan yov quvlagandek
jadal yurib tashqariga chiqib keta boshladi. Oqlovchi
Nikolay Bolotin janoblari halidan buyon nimadir
demoqchi boʻlib mavrid kutib turgan edi. Tez yurib janobi
bosh prokurorga yetib oldi:

— Ruxsat bersangiz...

— Xoʻsh? — orqasiga oʻgirildi prokuror janoblari.

— Janobi oliylarini g“oyat fuqaroparvar va bagʻoyat
odil-u adolatli ekanliklarini bilganimdan bir iltimos
bilan murojaat etishga jur'at etganim uchun meni
kechirgaylar.

«Odil-u adolatli» degan ibora janobi bosh prokurorga
yoqib tushdi. Yuziga mayin tabassum yugurdi:

— Ayting iltimosingizni.

— Garchi mahbuslarni himoya qilish vakolatim
tugagan boʻlsa ham, — shoshilib gapira boshladi Nikolay
Bolotin, — qatl bugun qoldirilsa. Sababkim, ertaga
musulmon olamining katta bayrami. Bugun Turkiston,
Zakavkazye, Buyuk Rossiya imperiyasining qay si
burchagidaki, musulmon fuqarosi boʻlsa, oq kiyinib, oq
taranib koʻchaga chiqadi. Oʻzingizdan qolar gap yoʻq,
Zarafshon oʻlkasi musulmonlari bu mahbuslar taqdirini
betoqat kuzatib turishibdi. Bayram oldidan qatl etish
Islom dinida man etilgan. Buni, janobi oliylari katta
qonunshunos sifatida oʻzlari ham yaxshi bilurlar. Qatl
haqidagi xabar masjid-u sayilgohlarga toʻplangan avomni
qoʻzgʻab, bosilay deb turgan gʻalayonlarni yana
kuchaytirib yubormasmikan?




Janobi bosh prokuror haligi «odil-u adolatlisiz» degan
sehrli soʻzlar ta'siridan qutilganicha yoʻq edi, buning
ustiga huquq ilmidan mutlaqo xabari bo`lmagan harbiy
bir kishiga «katta huquqshunos» deb ta'rif berilishi dilini
xushlab, koʻnglini koʻtarib yubordi.

— Mulohazangizda jon bor, — dedi u janob
oqlovchining soʻzini boʻlib, soʻng shu zahotiyoq polkovnik
Gusakovga buyruq berdi, — qatl bayramdan keyinga
qoldirilsin! Aytgandek, Pankov janoblari, anavi katta
qaroqchini menga bir koʻrsatsangiz-chi. Ehtimol, oʻlimi
oldidan biror iltimosi bordir.

Pankov toʻra yonida ikki mirshab bilan tapir-tupur
qilib zindon tubiga tushib borganda Namoz dong qotib
uxlar, ehtimolki, shirin-shirin tushlar ham koʻrmoqda
edi. Ikki mirshab qoʻltigʻidan olib zinadan koʻtarib
chiqayotganlarida uygʻonib ketdi. Hovliga, moʻtabar
mehmonlar huzurigacha uyqusirab bordi. Janobi bosh
prokuror Namozga boshdan oyoq razm solib chiqdi-yu,
yonida turgan sudlov kollegiyasining bosh raisiga:

— Ruhan tamom boʻlibdi! — deb qoʻydi. Soʻng Pankov
toʻradan soʻradi, — bu isqirtning soch-soqolini nega
oldirmadingiz?

— O`zi xohlamayapti, — shoshilib dedi Pankov toʻra.

Janobi bosh prokuror yaxshi emas degandek bosh
chayqab:

— Xoʻsh, qaroqchilar podshosi, qatl etilishing oldidan
imperator oliy hazratlariga biror iltimosing bormi? —
deb soʻradi Namozdan.

«Qatl etilishing oldidan... demak, hukm tasdiqlanib
kelibdi! Kech qolibmiz, tamom, hammasi tamom! — degan
fikr miyasiga urdi Namozning, — ehtimol hali qat!
etishmas: bordi-yu, hayit namozini oʻqib olishimizga
ruxsat soʻrasam-chi? Yoʻq, bu taklif mendan chiqqanligi
uchun ham ataylab yoʻq, deyishadi. So“ ramayman...»

— Nega jim qolding, ayt, — bu gal buyruq ohangida
dedi janobi bosh prokuror.




Namoz sekin boshini koʻtardi:

— Hech qanday iltimosim yoʻq.

— Qaysar eding, qaysarligingcha oʻlib ketasan! —
janobi bosh prokuror keskin burilib, tashqariga
chiqarkan, koʻcha darvoza oldiga yetganda toʻxtab,
Pankov to“raga yana ketma-ket buyruqlar berdi, — qatl
etiladiganlarning hammasini bir xonaga oʻtkazing. Neki
iltimoslari boʻlsa hammasini soʻzsiz bajo keltiring.
Qarindosh-urugʻlari bilan vidolashib oluvchilarga
sharoit yarating. Buyuk Rossiya imperiyasining
qonunlari olijanob va insonparvar qonunlar ekanligini
bu sartlar bilib qoʻysin! Ammo, qorovulni kuchaytiring,
takror aytaman, ikki bora kuchaytiring!

Namoz buyruqning hammasini eshitib turardi. Zindon
tubiga qaytgandan keyin ham maqtanchoqlik bilan
aytilgan bu soʻzlar anchagacha quloqlari ostida jaranglab
turdi. «Demak, qatl yaqin! Yoʻgʻ-e, qarindoshlar bilan
vidolashuvga ruxsat berdi-ku? — oyoqlarini
quchoqlagan koʻyi tizzasiga boshini qoʻygancha oʻy surib
ketdi yana Namoz, — ehtimol vidolashuv bir-ikki kun
davom etar, ehtimol, bugunoq tugatishar. E xudo,
nahotki ertaga, chin arafa kuni qatl etishsa! Unda
hammamiz shahid ketar ekanmiz-da! Yoʻq, yoʻq, o'lishni
sira ham istamayman. Koʻksim toʻla armon hali.
Orzularim ushalmaguncha bu dunyoni tark etmayman!
Tezroq, tezroq kech kirsaydi, Pyotrmi, Toʻxtashmi tezroq
kela qolsaydi!» Namoz kechgacha oʻylarini toʻxtatolmadi.
Qiziq, oʻylagan sari koʻksidagi hayajon toʻlqin urib
fikrlarini xiralashtirar, xotirasi susayib, hozirgina oʻylab
oʻtgan narsalarini qayta boshdan fikridan oʻtkazar, biror
qarorga kelolmay betoqat bosh silkitar edi. Oʻylay-oʻylay
kechga tomon yana dong qotib uxlab qoldi.

Pyotr Zaglada ovqat olib kirgandi. Doʻstining bosh
tomoniga oʻtirib bir-ikki turtkilab qoʻydi. Namoz astasekin uygʻona boshladi. Uygʻ“ongandan keyin ham,
negadir darrov bosh koʻtarmadi.




— Qalaysan? — shivirladi mirshab joʻrasi.

— Qoʻrqayapman, — entikib dedi Namoz.

— Tashqaridagi gaplarni eshitibsanda? Qoʻrqma,
ulgurasan. Qatl uch kunga kechiktirildi.

— Rost aytayapsanmi?

— Rost aytayapman.

— Men bu kecha qanday boʻlsa ham jo'ʻralarim bilan
koʻrishishim kerak.

— Hozir Toʻxtash tushadi. Kalitlar oʻshanda. Lekin,
takror aytaman xoin bor, ehtiyot boʻl. Xo`p, men ketdim.
Tongotarda yana tushaman. Nima qarorga kelganingni
aytarsan.

Toʻxtash negadir darrov tusha qolmadi. Ikki xufton
mahalida avval tim ostidan ining ashula aytgan ovozi
keldi:

Bu dunyodan ketar bo'lsam,
Do'zaxlarga tushar bo'lsam,
Oyoqlarim kuyib qolsa,
Hayitboyni topolmasman.

— Xoʻsh, kuyovpochcha, ahvollar qalay? — deb
soʻradi, nihoyat, zindon eshigini ochaturib, —
uygʻoqmisiz? Nasiba opam palov berib yubordi. Oʻz
qoʻllari bilan damlagan. Qani turib tezroq yeb oling-chi.
«Namoz akangning oldida oʻtirib, oʻzing yedir», deb
tayinlaganlar. Namoz aka, qulogʻingizni tuting,
zindonlarning kalitini olib tushdim, eshitdingizmi?

— Ke, peshonangdan bir o'pay!

— Yoʻq, avval palovni yeb oling. Yog`li lablaringiz bilan
о"рзап 2 maza qilaman. Qani boshlang! E, osh deganni
sal kattaroq oladi-da, chaqaloqning kallasidek-kallasidek
qilib tashlamaysizmi... Otuvga hukm boʻlganlarning
hammasini bir xonaga jamlashdi. Pyotr amakim Namoz
akangni oʻsha xonaga kiritib yubor, dedi. Xoʻp, endi bas
qiling, tagʻin bo“kib qolmang. Turing, ketdik.




— Toʻxta, — dedi Namoz yutinib, — oyogʻimdagi
kishanni yechib olay.

— TYToez boʻling, — shivirladi Toʻxtashvoy, — keling,
qoʻlingizni yelkamga tashlab oling. Ketdik. Boshingiz
aylanmayaptimi? Mana, oxirat sari safar qiladiganlar
mana shu xonada yotishibdi.

Toʻxtashvoy choʻntagidan bir dasta kalit chiqarib
navbati bilan qulfga solib koʻra boshladi. Qoʻllari yengil
qaltirayotganidan mos kalitni ham oʻrniga
tushirolmasdi.

— Eh, xayriyat-ey! Kiring, tezroq! Men
chiqquningizcha ashula aytib turaman, boshladim:

Hayitboyning eshagi

Urg'ochi chiqib qoldi.
Arobaga qo'shganda,
Yelkasi qichib qoldi...

X bob

Mahbuslar namoz oʻqishmoqchi

Bir ming toʻqqiz yuzu oltinchi yilning yigirma birinchi
fevralida, ertalab quyosh endigina koʻtarilib kelayotgan
bir pallada Moxovxona qamoqxonasi qalin devorlari
orasidan xunuk bir qichqiriq otilib chiqdi:

— Voy-dod, bizni osmoqchilar!

Chinqiriq ketidan oʻnlab kishilarning faryodi,
eshiklarni ot keldisiga olib gumburlatib urganlari, har
xil iltijolar, nidolar zindonxona tuynuklaridan,
eshiklar tirqishidan oqib chiqib shahar uzra yoyila
boshladi.

— Voy-dod!

— Hokimga arzim bor!

— Oq poshshoga iltimos!

— Oʻlim oldidan namoz oʻqib olmoqchimiz!




Chin arafa kuni emasmi, savobtalab erkag-u xotin
musulmonlar bandilarga katta-kichik hadyalar berish
uchun oqib kelayotgan bir payt edi. Mahbuslar
bahonasida koʻproq xayr-u ehsonlar olish umidida toʻdatoʻda gadoylar, tilanchilar, darveshlar tong sahardayoq
yigʻilib olishgandi. Mahbuslarning qarindosh-urug£lari,
yaqin-yiroqlari bola-chaqalarini yetaklab, zero bugun
uchrashuvga ijozat boʻlsa degan umidda barvaqtroq
kelishgan. Ichkaridan otilib chiqayotgan faryodlar
hammalarining dilini oʻrtab, vujudlarini zirqiratib
yubordi.

— Voy-dod, dadamizni osishar ekan! — deb hoʻngrab
yigʻladi bir bola. Xuddi shuni kutib turgandek
tashqaridagilar ham baqirib-chaqirib, devorlarni
mushtlab, darvoza qanotlarini tepib, goh xudoga, goh
shahar hokimiga allaqanday iltijoli soʻzlarni aytib faryod
cheka boshladilar.

Chinakam gʻalayon boshlanib ketgandek edi.

— Yo xudo! — deb yer-u koʻkni larzaga keltirib
oʻshqirishyapti ichkaridagi mahbuslar.

— Yohu!

— Hay-yohu!

— Yo rahmon! — deb joʻrovoz bilan takrorlayapti
juldur kiyimli maddohlar.

— Dadajon!

— Akajonim, — deb boʻzlashyapti yosh-yosh bolalar,
— sizga hayitlik olib keluvdik, voy-dod!

Pankov toʻra kecha bir tomoni sogʻayib ishga
chiqqani, yana bir tomoni moʻtabar mehmonlarni
ranjitmay kuzatib qoʻygani sabab boʻlib oqshom koʻp
ichib qoʻygan ekan. Ertalabgacha kayfi tarqalmabdi.
Shirakayf holda formasiz, ichki koʻylakda tim ostiga
yugurib kirdi. Yer tepinib bor ovozi bilan qichqirdi:

— dim boʻllaring!

Yoʻq, jim boʻlmadilar. Aksincha, tashqari bilan
ichkari bir vujud boʻlib birlashib ketgandek edi. Zarb




bilan aytilgan qichqiriq ovozlari devorlarga urilib, aks
sado berib naq boʻlmasa nozirning quloqlarini kar qilib
qoʻyayozdi. Ikki qoʻli bilan qulogʻini mahkam
berkitgancha tashqariga yugurib chiqib ketdi-yu, xiyol
oʻtmay noʻgʻay tilmochni yetaklab kirdi:

— So'ʻra, nega baqirishyapti?

— Shahar hokimiga arzimiz bor deyishyapti, —
tashqarida turib eshitgan gaplarni aytdi mirshab
tilmoch.

— So'ʻra, arzlari nimadan iborat ekan? Koʻproq qaysi
xonada baqirishayotgan boʻlsa oʻsha xonadan soʻra,
kallavaram!

Mirshab tilmoch qatl etiladiganlar qamalgan katta
xona yoniga borib eshikning tirqishidan «jim boʻlinglar,
toʻra janoblari sizlar bilan gaplashmoqchi» dedi.

— Avval eshikni och! — degan ovoz chiqdi ichkaridan.

— Ayt, chuchvarani xom sanashibdi! — yer tepinib
qoʻydi Pankov toʻra.

— Hayit namozini Madrasai Xonim masjidida
oʻqishmoqchi ekan. Shuni talab qilishyapti.

— Tashqariga chiqishga ruxsat yoʻq!

— Boʻlmasa shu tim ostida oʻqishga ruxsat berar
ekansiz.

— Ahmoq! — Pankov toʻra negadir mirshab
tilmochni naq yoqasidan boʻgʻib oldi, — zindonlarning
eshigini ochish, oyoqlaridagi kishanlarni olish... yoʻq,
boʻgʻib tashlayman seni! Ayt, hammasini boʻgʻaman
hozir...

— Yo xudo!

— Yohu!

— Hay-yohu!

— Yo Rahmon! — endi bu dahshatli ovozlar faqatgina
qamoqxona atrofidan emas, Siyob daryosi taraflardan,
moxovlar mahallasi orqasidan ham eshitila boshladi.
Qayerdadir zang urishyapti, qayerdadir chelaklarni
taraqlatib chalishyapti... «nahotki, g'alayon boshlangan




boʻlsa...» vujudini qoʻrquv qamrab olgan Pankov toʻra
ityoqa kamzulining yiltiroq tugmachalarini yoʻlyoʻlakay qadab, bitta kamzulga shuncha tugma qadashni
ixtiro qilgan tikuvchini boʻralab soʻkib, yugurib goh u
xonaga kirar, goh bu xonaga oʻtar, vahimadan dir-dir
qaltirab turgan mirshablarni turtib-itarar, lekin nima
qilayotganini, nima deyayotganini oʻzi ham bilmas edi.
Osmonga qaratib oʻq uzinglar! — qichqirib yubordi bir
mahal.

Oʻq ovozlari baqirib-chaqirayotgan mahbuslardan
koʻra ham koʻproq qamoqxonadan bir chaqirim. narida
istiqomat qiluvchi shahar politsmeysteri Gusakcv
janoblarini qoʻrqitib yubordi. Qoʻshnisi chiqargan bir
tovoq qatiqni koʻtarib endi simiraman deb turgan edi,
yoʻq, nasib qilmasa qiyin ekan, bolmadi. Tovoqni avaylab
yerga qoʻydi-yu, koʻz yumib ochguncha qamoqxonaga
yetib keldi.

— Nima gap?

Ichkari-yu tashqari yana bab-barobar junbishga keldi.

— Voy-dod!

— Hay-yohu!

— Yo Rahmon!

— Nima gap deyapman?! — baqirib yubordi sersoqol
polkovnik.

Pankov toʻra oʻzini yoʻqotib qoʻygan ekan, oyogʻini
juftladi-yu, ammo gapirolmadi. Uning oʻrniga mirshab
tilmoch javob qaytardi. G“ʻalayonchilarning talabini
loʻnda qilib tushuntirib berdi. Soʻng «mana, endi boplab
soʻkish eshitsam kerak», deb yuragini hovuchlab orqaga
tisarilib turgan edi, polkovnik Gusakov janoblari,
negadir, soʻkish oʻrniga qahr bilan qah-qah otib kulib
yubordi:

— Vah-vah-vah! Bor-u yoʻgʻi shumi?

— Shu, janobi oliylari, — toʻsatdan tilga kirib qoldi
Pankov toʻra.

— Janobi bosh prokuror ruxsat bergan edi-ku?




— Axir...

— Bas qiling axir-paxiringizni. Namoz Pirimqul
oʻgʻlidan boshqa hamma mahbuslarga Hayit namozini
oʻqib olishga ruxsat bering.

Mirshab tilmoch ikki kaftini ogʻziga koʻvacha qilib
«Hoy, musulmonlar, polkovnik janoblari sizlarga
marhamat qildilar. Hayit namozini oʻqib, ruhlaringizni
poklab olishlaringga ruxsat berdilar» deyishi bilan
tegirmondek guvillab turgan zindonxonalardagi
shovqin-suronlar asta-sekin bosila boshladi.

Eshik tirqishlaridan tashqariga quloq solib oʻtirgan
Namozning qalbiga shu paytda shodlik, quvonch quyilib
kelayotgandek edi. Entikar, yarasi bitay-bitay deb turgan
yuzini muzdek eshikka tirab «joyida, hammasi joyida,
— deb oʻylar edi, — eng muhimi bu tadbir mendan
chiqqanini hech kim sezmay qoldi. Endi xoin yana ham
hushyor boʻladi. Men undan koʻra ham hushyorroq
turishim kerak.

Lahim ochganimni, bu kecha qochishimiz kerakligini
hech biriga oxirgi daqiqagacha sezdirmay turaman.
Avval, timning darvozasini ichidan qulflab kalitni
choʻntagimga solib olaman, soʻng e'lon qilaman. Yoʻq,
avval xoin kimligini aniqlashim kerak... aniqlayman, deb
vaqtni boy berib qoʻysam-a...»

Timning ostini supurib-sidirib, har joy-har joyga eskituski paloslar tashlab joy hozirlay boshladilar. Pankov
toʻra ham butunlay boshqacha boʻlib qoldi. Ichib, mast
boʻlib olib goh musulmon qorovullarni, goh haligi
tilmoch mirshabni quchib, ertaga boʻladigan bayram
bilan tabriklar, «aslida xudo bitta, din, e'tiqod boshqa
xolos. Xudoga sig“inganlarni, xudo ursin agar jonimdan
ortiq koʻraman» deb tushuntirmoqchi boʻlar ammo,
musulmon qorovullarning angrayib turganini koʻrib qoʻl
siltar edi. Namozgar paytiga borib timning darvozasini
ustidan qulflab, jamiki zindonxonalarning eshiklarini
lang ochib yuborishdi, tim ostida gʻala-gʻovur boshlanib




ketdi. Soch-soqeli oʻsib, egnidagi guppi choponi titilib
uvadasi chiqib ketgan bandilar bir-birini quchar, birbirini bagʻriga olib, yelkasidan silar: xoʻrsinib
yig'layotgan kim, quvonchdan entikayotgan kim, bilib
boʻlmasdi.

Ikki xufton mahali boʻlib qoldi hamki, Namozboyni
zindondan chiqarmadilar. Hatto bugun ovqat berishni
ham unutib qoʻyishganga oʻxshaydi. Kunboʻyi hech kim
yoʻqlamadi. «Nega Toʻxtash kelmayapti, nega Pyotr
koʻrinmaydi, — hamon eshikning tirqishidan koʻzini
olmay oʻtirardi Namoz, — bordi-yu, ikkovini ham bugun
ichkariga qoʻyishmasa-ya! E xudo, oʻzing rahnamosan!..
El yotar paytigacha kutay, ochishmasa, xanjarim borku, amallarman... It emgan nozir, xudojoʻy emish,
xudojo“y boʻlsang nega meni xudojoʻylar davrasiga
qoʻshmayapsan? Nega?! Qoʻrqayapsanmi mendan,
chiqsam hammangni yeyman, suyaklaringni
chaynayman...»

Hayajon va tashvishli oʻylari behad zoʻr boʻlganidan,
yurakni goh qisib, goh yayratib yuboruvchi bu ruhiy
holat tez-tez almashinib turganidn Namoz holsizlana
boshladi. Zinaga boshini qoʻyib mudrab qolgan ekan,
Pyotr Zagladaning kirganini sezmay qoldi.

— Hozir tashqariga chiqasan, — tez-tez shivirladi
mo`ʻylovdor mirshab, - umuman, seni uyoqqa olib
chiqishga ruxsat yoʻq. Tavakkal qilamiz. Kishanni
yechib tashla, tez boʻl! Men tim darvozasini tashqaridan
qulflayman, sen ham ichkaridan qulflab ol. Lahimdan
birinchi, chiqqan kishi sham yoqsin, jar tomondan
narvon tushguncha sham yonib tursin. Uqdingmi?

— Uqdim. Men eng oxirida chiqaman.

— Bilganingni qil, lekin ehtiyot boʻl. Pyotr Zaglada
Namozni qattiq quchib, bagʻriga bosdi-yu, soʻng
shoshilib tim ostiga chiqib ketdi. Ketidan Namoz ham
koʻtarildi. Peshindan buyon oralarida boshliqlarini
koʻrmay, u qamalgan xonaga koʻzlarini tikib, betoqat




oʻtirgan mahbuslar gurr etib oʻrinlaridan turishdi.
Namoz kishanga oʻrganib qolgan oyoqlarini kergancha
bir oz jim turdi-da, nihoyat, qaltiroq ovoz bilan dedi:

— Assalomu alaykum joʻ`ralarim! Bayramlaring
muborak boʻlgay!

— Vaalaykum assalom, - barobar javob qaytarishdi
mahbuslar, oʻzingizga ham muborak boʻlgay!

— Qani oʻtiringlar, doʻstlarim.

Yoʻq, hech biri oʻtirmadi. Demak, xuddi ozodlikda
yurgan paytlarigidek avval Namozbekning oʻtirishini
kutishyapti. Namozning esa oʻtirgisi yoʻq edi. Davrani
aylanib har biri bilan qoʻl berishib omonlasha boshladi.
Kim qaysi eshikdan chiqqan boʻlsa oʻsha eshik oldida
qoʻl qovushtirib turibdi. Demak, aralash oʻtirishga
ruxsat bo'lmabdi. Olimga mahkum boʻlgan Sherniyoz,
Qurbonboy, Avazsher, Shohamin og'ʻalar bir safda,
umrbod surgunga ketayotgan Arslonqul, Qobil, Tursun
aravasoz, Usta Nazar, Toʻra mergan, Hotam kaltalar
boshqa safda. Hammalarining boshlari egik, koʻzlarida
gʻam, soʻzlari qisqa, alamli.

— Xayriyat, omon ekansiz, — soʻrab qoʻyadi goho
Namoz.

— Xudoga shukur! — degan xoʻrsinish eshitiladi.

— Umidsiz boʻlmang!

— Sho'ʻrpeshona ekanmiz...

— Boshingizni ko'taring!

— Nahotki, jimgina oʻlib keta bersak, Namozboy?

Namoz oʻz zindonxonasi yoniga qaytib, chordana
qurdi. Boshqalar ham oʻtirgach, Abduqodirxoʻjadan bir
tilovat qilib yuboring, deya iltimos qildi. Lekin, shu
zahotiyoq sakrab oʻrinidan turib ketdi-yu, xuddi
ozodlikda yurgan paytlaridagi kabi keskin, shiddatli
ohang bilan gapira boshladi:

— Joʻralarim, bu oqshom xudoga iltijo qiladigan
kunimiz. Ertaga hayit. Xudo xohlasa niyatimizga ham
yetgaymiz...




Namozbekning ovozidagi shiddatkor ohangni sogʻinib
qolishgan ekanmi yoki “xudo” degan soʻz bandilarning
tutqun ruhiga sehrli ta'sir koʻrsatdimi, hammalari
shoshilib choʻkka tushib oldilar. “Bismillahir rohmanir
rohim”, — boshini chayqab, baland ovoz bilan alamli, dardli
bir ohangda qiroat boshladi Abduqodirxoʻja. Timning
darvozasi yonida choʻkka tushgan, hali sudlanmagan
yigitlar boshlarini baland koʻtarib, koʻzlarini yumib:

— Yo hayotan Nabiy!

— Yo Bahovaddin pirim!

— E parvardigori olam! — deya chayqala boshladilar.

Bir nafasdan soʻng tilovat-u iltijolar ohangi bir-birlari
bilan qoʻshilib timning osti guvillay boshladi. Kattakatta odimlar tashlab davrani aylanib yurgan Namozboy
joʻralarining yelkasiga turtib “qattiqroq, qattiqroq!” deb
tayinlar edi. Bir mahal u qoraterilik o'nboshi Tursun
aravasozning qoʻltigʻidan olib o“z xonasi yaqiniga
keltirdi-da “vaqt ziq, — deya shivirladi qulogʻiga, —
savolimga qisqa javob bering. Oramizda xoin bormi?”

Tursun aravasoz atrofga qoʻrqibroq nazar tashlab oldi:

— Buni nega mendan soʻrayapsiz, bek?

— Chunki, Hotamni tekshirib koʻrishni sizga
topshirgan edim, esingizdami?

— Esimda, bek.

— Tekshirdingizmi?

— Tekshirdim.

— Xoʻsh?

— Sizni ushlab bergan oʻsha. Orqangizdan Lutfullo
hokim bilan kapitan Golovning askarlarini boshlab
borgan ham oʻsha.

— Yanglishayotgan boʻlmang?

— Oʻlim oldida turibman, bek! Mening oʻn ikki
yigitimni ham oʻsha sotdi.

— Axir u Kaltani ham Sibirga surgun qilishdiku?

— Nomiga shunday, bek. Mana koʻrasiz ertaga
qochirishadi, yo qoʻyib yuborishadi.




— Joyingizga boring...

Timning toʻrt burchagiga tosh fonus qoʻyilgan edi.
Namoz xira yonib turgan chiroqlardan birini olib
Sherniyoz bilan Qurbonboyni oʻzi yotgan zindon tubiga
ergashtirib tushib ketdi-yu, xiyol oʻtmay yolgʻiz qaytib
chiqdi.

Ollohga yolborib tasbeh aytayotganlarning koʻpi
Namozning bu keskin harakatlarida qandaydir oʻzgacha
bir maqsad borligini his qilisha boshlagandi. Tarvuzdek
dum-dumaloq yuzli, beli behad uzun, qoʻl-oyoqlari
aksincha behad kalta, koʻzlari javdirab turadigan Hotam
kalta hali Namozboy Aravasoz bilan
shivirlashayotgandayoq yuragiga gʻulu tushib betoqat
boʻla boshlagandi. Chiroq koʻtargan uch yigit zindon
tubiga tushib ketganda:

“Demak, nimadir boʻlyapti. Nimaligini bilaman-u,
tashqariga yuguraman”, deb koʻngilga tugib, boshqalar
qatori:

— Yo Bahovaddin pirim! — deya iltijo qilib qoʻydi.

“Namoz zindon tubidan yolgʻiz chiqdi, qo`lidagi chiroq
ham oʻsha yerda qoldi shekilli. Demak, zindon tubida
nimadir sodir boʻlyapti, — yana fikridan oʻtkaza boshladi
Hotam kalta, — ana Sherniyoz qaytib chiqdi. Oʻtirishi
bilan bandilar oʻrtasida shivir-shivir boshlandi.
Hayajonlanishyapti, entikishyapti. Koʻzlarida bamisoli
chiroq yongandek. Namoz ham bugun sal boshqacharoq.
Yigitlarini jangga boshlab kirayotgan sarkardaga
oʻxshaydi. Qadamlari dadil, soʻzlari keskin. Ha-ha, bir
gap bor. Bilaman-u, tashqariga qarab yuguraman”.

Namozboy Abduqodirxoʻjaning shundoqqina
yonginasida borib “endi oʻrningizdan turib azon ayting!”
deb buyurdi. Abduqodirxoʻja tilovatni bas qildi-yu,
ammo, likillab turgan kallasini to“xtatolmay:

— Azon vaqti kirdimi? — deb soʻradi.

— Kirdi! — Namozning ovozi bu gal keskinroq
eshitildi.




Timning ostini jarangli aks sado qoplab ketgandek
boʻldi.

— Ollohu akbar, ollohu akbar!

Ashhadu anla ilaha illalloh!..

“Yo'q, meni alday olmaysanlar, sezib turibman
oralaringga bir sir bor, — Namozning har bir harakatini
kuzatib, o“ylashda davom etadi Hotam, — yoʻq, sen
kechagi ingrab yotgan Namoz emas, bugun
boshqacharoqsan...”

— Hotam, — deb shivirladi yonida oʻtirgan yigitcha,
— sherigingga ayt, u ham sherigiga aytsin, qochib chiqib
ketishimiz uchun lahm tayyor ekan. Bizni tashqarida
otlar kutayotgan emish! Xudo xohlasa hayit namozini
ertaga ozodlikda oʻqiymiz.

— Nima? Hotam bir sapchib tushdi. Oʻrnidan
turayotib Namoz tikilib turganini koʻrib qoldi. Xuddi
yanglishib sher oldiga borib qolgan quyondek bir nafas
dovdirab turdi u. Nima qilishi kerak? Nima qilganda
ham tezroq qilishi kerak! Hotam kalta emaklashni hali
oʻrganmagan chaqaloqdek orqasi bilan surilib
darvozaga yaqinlasha boshladi. Darvozaga bir quloch
chamasi masofa qolgan edi, mushukdek chaqqon bir
harakat bilan sapchib oʻrnidan turdi-yu, ikki qoʻllab
gumburlatib ura boshladi. Namozboy xuddi shuni kutib
turgan edi. Orqasidan kelib Hotamni mahkam
quchoqlab oldi.

— Qo'yib yubor, yozilmoqchiman! — tipirchilanib dedi
Hotam.

— Shu yerga yozilasan.

— Dodlayman boʻlmasa!

— Dodlasang, boʻgʻaman!

Namozboy Hotamni dast koʻtarib timning oʻrtasiga
olib bordi. Hamma gurr etib oʻrnidan turib ketdi, davra
siqilib kela boshladi.

— Meni qoʻyib yubor! — koʻzlari kosasidan chiqqudek
olayib bormoqda edi Hotamning, — Namoz senga




yaxshilik qilaman. Qayinsinglingni kim oʻg'ʻirlaganini
aytaman. —

— Sotqin, qutulib ketmoqchimisan?

— Hamdamboyning katta oʻgʻli Zamonbek oʻgʻirlagan
uni! Lutfulllo hokimning navkarlari yordamlashib
yuborgan. Har biriga yuz tillodan hadya bergan... qoʻyib
yubor endi.

— Odinabibi qayerda?

— Bilmayman, qoʻyib yubor deyapman!

— Meni sen ushlab berganmiding?!

— Yoʻq!

— Ochiq ayt, boʻlmasa oʻldiraman!

— Men anavi koʻkkoʻz, koʻzing goʻrga chirigur
Aravasozni ushlab berganman. Uni yomon koʻraman,
akamni urgan, tog“amni kaltaklagan. Qoʻlingni ol endi!

— Tursunning yigitlarini ham sen ushlab
berganmiding?

— Ha, ha, qoʻyib yubor endi. Men daxlsizman, bilib
qo'y!

— Sotqin, sen oʻlishing kerak!

— Yo xudo!

— Sotqinga oʻlim!

— Menga qoʻyib ber uni!

Namozboy Hotam kaltaning tomogʻidan ikki qoʻllab
mahkam siqqancha qayirib yerga yotqiza boshladi. Xoin
boshi yerga yetgach, kalta oyoqlarini bir-ikki silkitdiyu, negadir, kulimsiragancha jim boʻlib qoldi.

Bir soatlardan soʻng katta tim osti xuddi suv
quygandek jim boʻlib qoldi. Oltmish ikkinchi mahbus
zindon tubiga yugurib tushib ketgach, yolgʻiz qolgan
Namozboy, oʻrtada choʻzilib yotgan murdaning ustiga
qaysidir mahbus tashlab ketgan eski choponni yoparkan:
“Janozasiz toʻngʻiz qoʻpding”, deb qoʻydi.




TOʻRTINCHI QISM

QASOSKORNING OLTIN BOSHI

1505

Jilg'alar qoʻshilsa daryo boʻladi

Bir ming toʻqqiz yuz oltinchi yilning yoz oylariga boril
Namoz oʻzini oʻnglab olgandek edi. Hech biriga xabar
qilmasa ham joʻralari surishtira-surishtira uni yana
topib kelib:

— Bizni qasosga boshla.

— Karimboyni jazola, — deb talab qila boshladilar.

Nazarmatvey yana qurol-yarogʻ topib keluvchi
oʻnlikka boshliq, Qobil yurt oralab arz-u dod yigʻuvchi
yigitlarga rahbar, Sherniyoz Dahbed bo'lisi
atroflaridan toʻplangan qasoskorlarga oʻnboshi boʻldi.
Eshboʻri xazinachi, Arslonqul Xatirchi, Ziyovuddin
bekliklari tarafga Namozning vakili boʻlib tayinlandi.
Hayitboy bilan Toʻxtashvoyni Namoz oʻnboshilarga
koʻrsatib «Ikkovi mening xabarchim boʻladi», deb
qoʻydi.

Namozboy bu gal ishni sal boshqacharoq tashkil
qilgan. Oʻzi bilan faqat sara yigitlari — oʻnboshilarini
olib yuradi. Sara yigitlarning joylarda oʻnliklari bor.
Oʻnliklar bilan xabarchilari orqali bogʻlanib turad;.
Namoz oʻnboshiga topshiriq beradi, oʻnboshi
xabarchisiga buyuradi. Shu yoʻsin olis-olis elatlar bilan
Namozboyning aloqasi doimiy, uzviy boʻlib turadi.

Qasoskor yigitlarni otlantirish bu gal dahbedlik
Hamdamboyning chekiga tushdi. Sudda boʻlgan soʻnggi
uchrashuvlarida Boybuva tuhmat qilib: «Bu qaroqcki




mening yigirmata otimnj oʻgʻirlab ketdi», degan edi.
Namozboy eson-omon ozodlikka chiqib olgach, ot
oʻgʻirlash mana bunaqa boʻladi, deb Boybuvaning Nurota
togʻlari etaklaridagi ot uyuridan ellikta uchqur bedovni
saralab olib ketdi.

Hamma ishlar joyida, Namoz kutgandan ham a'lo
borayotgandek edi. Ammo ikki narsa dilini hamon xijil
qilib turibdi: qayinsinglisi Odinabibini topa olganicha
yoʻq. Tirikmi, oʻlikmi bilmaydi. Zamonbek bilan
yuzlasha olmadi. Bir-ikki borib topolmay qaytdi. Nima
boʻlganda ham endi u bilan uchrashishi, orani ochiq qilib
olishlari kerak. Koʻnglida armon boʻlib turgan
narsalardan yana biri Mixail Morozov bilan uchrashib
unga minnatdorchilik aytish istagi. Sergey tabibni
Qoʻqon harbiy garnizoniga majburan ishga jo'natishgan,
Otamurod Korgar Toshkentga sotsial-demokratlarning
qandaydir kengashiga borib tasodifan qoʻlga tushib
qamalib qolgan. Ochiqda yurgani shu Mixail Morozov.
Namoz u bilan uchrashmoqchi, qoʻlini koʻksiga qoʻyib
minnatdorchilik aytmoqchi.

Nihoyat shunday fursat kelgandek ham boʻldi.

Oʻsha kuni Namoz Urgut boʻlisi bilan Kitob begligi
oʻrtasidagi kichik bir manzilgohga qoʻngan edi.
Manzilgoh chor tomondan baland togʻlar bilan
qurshalgan. Yarim dor boʻyi pastdan yoyilib katta soy
oqadi. Bir vaqtlar, bu atroflarda kishilar istiqomat
qilgan boʻlsa kerak, har yer-har yerda eski uy
xarobalari, ayvonlarning toshdan qurib koʻtarilgan
devorlari, nuragan tandir, eski oʻchoqlarning oʻrni
koʻzga tashlanadi. Negadir hammayoqqa yongʻoq
ekilgan ekan. Daraxtlarning qarovsiz shoxlari bir-biri
bilan chirmashib ketgan, bir xil shoxlar qurib, bir
xillari sinib ostiga osilib yotibdi... Soy tarafda yigitlar
gʻimirsib yurishibdi. To'xtashvoy yalangʻoch otini
suvga tushirib.yuvish bilan mashgʻul. Toʻxtamay
ashula aytayapti:




— Ohim yetib falakka,
Hayitboyni to'ylasak.
To'yi to'ydek bo'lurmu,
Beshta sichqon so'ymasah.

Dahbedlik Avazsher bilan Sherniyoz tushovlangan
otlarini nariroqqa haydab qoʻyib qumlik ustida
kurash tushmoqdalar. Qamoqxonada ham bir-birlari
bilan siqishaverib hammani bezor qilishgandi.
Aftidan qaysi birlari zoʻrligini haligacha hal qilisha
olmaganga oʻxshaydi. Nasiba ham shu atrofda
yuribdi, sadafga oʻxshagan yiltiroq toshlardan bir
etak terib olibdi.

— Hoy Avaz aka, bas qiling. Bechora Sherniyoz
akamni qiynab yubordingiz-ku, — yolvoradi Nasiba.

— Ashula aytib bersin, keyin qoʻyib yuboraman.

— Ashulangni chiqarib qoʻyaman, — boʻsh kelmaydi
Sherniyoz ham.

Tepada, azim yong'ʻoqlar soya tashlab turgan qiyalik
joyda ham yigitlar koʻzga tashlanadi. Shohamin ogʻa qo'y
goʻshtini nimtalab, tayoqchaga tizib, tosh oʻchoqda kavob
pishirmoqda. Alangasiz yonayotgan quruq archa oʻtini seli
oqib turgan goʻshtni bozillatib kuydirib atrofga xushboʻy
hidlar taratadi. Nariroqda yuzini joʻralaridan teskari oʻgirib
Eshboʻri xazinachi oʻtiribdi. Bir qop chamasi keladigan
tangalarni taqir yerga toʻkib, kumushini kumushga,
tillasini tillaga ajratadi, nimalarnidir aytib oʻzi bilan oʻzi
gaplashadi. Goho yelkasini uchirib qiqirlab kulib ham
qoʻyadi. Namozboy joʻralari Nazarmatvey, Abduqodirxoʻja,
Esergep, Qobillar bilan suhbat qurgan. Davradan goh xuddi
togʻdan tosh koʻchgandek sharaqlab quvnoq kulgi
koʻtariladi, goh suhbatdoshlardan biri sherigining tizzasiga
tarsillatib urib: «Boplabsan, sher yigit», deb qoʻyadi.

Soylik tomondan oyoqyalang, rangi roʻyi bir ahvolda
Hayitvoy chiqib kela boshladi. Davraga yaqinlashgach,
toʻxtab boshini egdi-yu, jim turaverdi.




— Nega akalaringga salom bermaysan? — oʻzicha
tanbeh bergan boʻldi Abduqodirxo£ʻja.

Hayitvoy boshini xiyol koʻtardi — koʻzi toʻla jiqqa
yosh.

— Tinchlikmi? — xavotirlanib dedi Namozboy.

— Otimni oʻgʻirlatib qoʻydim, — hiqillab davom etdi
yigitcha, — kecha kechqurun andak tamaddi qilib olay
deb choyxonaga kirib edim, chiqsam oʻgʻirlab ketishibdi.

— Bosh-koʻzingdan sadaqa, — oyogʻini uqalab
oʻrnidan tura boshladi Namozboy, — yigʻlama, senga
oʻzim zoʻrrogʻini sovgʻa qilaman.

— Ustida xurjuni ham bor edi. Namozboy kulimsirab
qoʻl siltadi:

— Parvo qilma, nima koʻp, Urgutda xurjun koʻp, pul
beraman, yangisini sotib olasan.

— Xurjunda to“pponcham ham bor edi. Keyin... Namoz
aka, xurjunda sizga atalgan noma ham bor edi.

— Noma?

— Pyotr amaki berib yuboruvdi.

— O`ʻqiganmiding?

— Yodlab oluvdim.

Namozboy xabarchi ukasining qoʻlidan olib katta
daraxtning ortiga yetakladi. Hayitboy kafti bilan koʻz
yoshini artib xatni yod oʻqib berdi: «Qimmatli N.

U sen bilan uchrashuvga rozi.

Toʻgʻrirogʻi bu uchrashuvni sendan koʻra ham u
koʻproq orzu qilib yurgan ekan, juma kuni, peshin
namozi paytida aka-uka Shamsiddinovlarning chit
doʻkoni yonida kut. U kelib senga uchrashadi.
Doʻsting».

— Namoz aka, koʻnglimda boshqa bir vahima ham
bor, — hamon hiqillab turardi Hayitboy, — nazarimda
bir otliq meni Samarqanddan buyon kuzatib
kelayotgandek boʻluvdi. Yursam yuradi, toʻxtasam
toʻxtaydi. Choyxona oldida yoʻq boʻlib qoluvdi. Shuning
uchun bemalol ovqatlanib oʻtiruvdim.




Namozboy betoqatlana boshladi. Chindan ham
Hayitning orqasidan birov tushgani aniq boʻlsa-ya. Unda
Mixail Morozov qoʻlga tushib qolishi mumkin-ku. Uni
tezroq ogohlantirish kerak, toki uchrashuv joyiga
bormasin. «Eh seni!» Namozboy Hayitni bir tarsaki
urmoqchi boʻlib qoʻlini koʻtardi-yu, yoʻq, urolmadi.
Aybini boʻyniga olib boshini xam qilib turgan bu yigitcha
uni oʻlimdan qutqarishga ishtirok etgan, urib boʻlmaydi:

— Urgutdan buyon piyoda kelyapsanmi? —
mehribon bir ohangda soʻradi Namoz akasi.

— Tuni bilan uxlamay yoʻl bosdim, — boshi battarroq
egilib bormoqda edi Hayitvoyning.

— Shohamin ogʻa, mening xabarchi ukamni
yaxshilab ovqatlantiring, — Namoz daraxtning ortidan
otilib chiqib jo'ralariga ketma-ket buyruqlar bera
boshladi, — Esergep, otimni egarla. Nazarmatvey, tur
oʻrningdan, sen ham otlan, Eshboʻri ogʻa, mening
xurjunimga bir xalta oltin soling. Qobil aka, qayerdasiz?
Siz ham biz bilan ketasiz. Abduqodirxoʻja amaki, siz bu
yerda mas'ulsiz. Joyni oʻzgartiringlar. Hoziroq
Chilmahram gʻoriga oʻtinglar. Uqdingizmi?

— Uqdim.

— Meni oʻsha yerda kuting.

— Yaxshi.

— Qani bizga oq fotiha bering-chi.

— 0y borib, omon kelinglar. Ollohu akbar.

— Ollohu akbar, — boshqa yigitlar ham oʻrinlaridan
turib yuzlariga fotiha tortishdi.

Koʻz yumib ochguncha fursat ichida uch otliq
qarorgohni tark etib, sharillab oqayotgan suvni kechib
oʻtdi-yu, soy yoqalab ketgan yolgʻizoyoq yoʻlga chiqib oldi.
«Ehtimol, shunchaki bir oʻgʻridir. Axir shunday boʻlishi
ham mumkin-ku. Yoʻgʻ-e, «Samarqanddan buyon kimdir
poylab kelayotgandek edi», dedi-ku? Unda nega bu yogʻiga
kuzatishmadi ekan? Ehtimol kuzatishgandir. Joyni
oʻzgartirishga buyurib yaxshi qildim, — ot ustida oʻylab




boryapti Namoz. — Oldin Pyotrga yoʻliqib, ogohlantirish
kerakmidi? Yoʻq, toʻppa-toʻgʻri Morozov domlaning uyiga
boraveraman. Topsam yaxshi, topolmasam soʻng
uchrashaman Pyotrga... Tavba, dunyosi shunaqa ekanda! U meni oʻlimdan qutqarishga bosh-qosh boʻlsa-yu,
men uni qoʻlga tushirib bersam-a. Tavba, yaxshilik qilgan
kishingdan yaxshilik qaytmaydi, deb shuni aytishsa
kerak-da...»

Otliqlar yoʻl-yoʻlakay ikki bora toʻxtab bedovlarga
dam berib, kiyimlarni ham ikki bora almashtirib
Samarqandga elyotar paytida kirib bordilar. Namoz
shaharning koʻchalarini yaxshi biladi, bolaligida
Hakimxon qandolatchining uyida dastyorlik qilgan,
boshiga togʻora qoʻyib, do“konlarga shirinliklar tashigan.
Rus fuqarosi istiqomat qiladigan mahalla ham unga
yaxshi tanish. Oʻtgan safar Mixail Morozovni axtarib
kelib uyini belgilab ketgan. Lekin hozir uning koʻcha
eshigini yashirin agentlar poylab oʻtirishgan boʻlsa ham
ajab emas. Demak, toʻppa-toʻgʻri kirib boʻlmaydi hozir.
Yonida oʻzbek novvoylari yashaydi, oʻshalarning uyi
orqali o“tganim ma'qul. Toʻrt-besh devordan oshishga
toʻgʻri kelar, xoʻsh, oshsa nima qilibdi. “Morozov domla
mana shu uyda yashaydi, — otliq narida meni kutib
turasizlar. Eshikni birov ochgudek boʻlsa, to'pponchadan
osmonga oʻq uzib meni ogohlantiringlar”.

Namoz tomdan tomga emaklab oʻtib Mixail
Morozovning moʻjazgina hovlisiga sharpasiz tushib oldi.
Hovli oʻrtasiga gulmi, rayhonmi ekilganga oʻxshaydi.
Derazaga yaqinroq joyga kichkinagina yogʻoch soʻri ham
qoʻyilgan, soʻri bo'sh. Nahotki saratonning shu dim
kechasida uyga qamalib olgan boʻlsa. Bordi-yu, yoʻq
boʻlsa-chi, yugʻ-e, koʻcha eshigi ichidan zanjirlangan-ku.
Namoz derazani sekin chertdi. Shu zahotiyoq deraza qiya
ochilib yoshgina oʻris bolaning boshi koʻrindi. Bolaning
malla sochlari makka soʻtaning popugidek titilib
peshonasini qoplab turibdi:




— Kimsiz?

— Men Namoz Pirimqul oʻgʻliman.

Deraza tarsillab bekildi. Xiyol o'tmay nariroqdagi
eshikdan sersoqol bir kishi bosh chiqardi:

— Sizga kim kerak?

— Mixail Morozovni koʻrmoqchiman.

— U kishi bu yerda turmaydi.

— Iltimos, — shivirlab yolvora boshladi Namoz, —
mening mirshab kiyimini kiyib olganimga parvo
qilmang, chalgʻitish uchun shunday qilganman... Men u
kishi bilan ertaga peshin mahalida uchrashmoqchi
edim. Bu haqdagi xatni oʻgʻirlatib qoʻydik... Xatni Pyotr
yozgan edi. Kirib shunday deb ayting.

— Qayerda uchrashmoqchi edilaring?

— Aka-uka Shamsuddinovlarning chit doʻkoni
yonida.

Eshikni ochgan sersoqol kishi Mixail Morozovning
oʻzi edi. U Namozni qoʻshninig devoridan sirgʻalib
tushayotgan paytidayoq koʻrgan, “Bir balo boshlandiku”, deya yuragini hovuchlab turgan edi. Pyotr
Zagladaning nomini va uchrashuvning aniq vaqtini
eshitgach, politsiya formasini kiyib olgan bu devqomatli
paxlavon Namoz Pirimqul oʻgʻli ekanligiga ishondi.
Sergey tabib uni hech narsadan tap tortmaydigan, ba'zan
ehtiyotkorlikni unutib qoʻyib yosh boladek oʻzini oʻtga
ham, cho“qqa ham uraveradigan odati bor, degan edi. Ha,
bu oʻsha dovdir Namoz. “Orqamdan yuring”, deb Mixail
Morozov Namozni ichkari boshlab sham yonib turgan
torroq bir xonaga olib oʻtdi. Mehmonga kursi qoʻyib
berdi. Oʻtirishgach:

— Xoʻsh, Morozovga qanday gapingiz bor edi? — deb
soʻradi.

— Minnatdorchilik bildirmoqchiman, boshqa gapim
yoʻq.

— Nima yaxshilik qildiki, siz unga minnatdorchilik
bildirmoqchisiz?




— U mening haloskorim boʻladi.

— Obbo Namozboy-ey, xuddi ta'riflaganlaricha bor
ekansiz. Baayni qaroqchining oʻzi. Na xavotirga tushasiz,
na qoʻrquv bilasiz. Qani turing-chi, oʻzbekchasiga bir
quchoqlashib olaylik. Morozov men boʻlaman. Bay-baybay, yurakdan ham bergan ekan-da, minglab kishilar
orqangizdan poylab yuribdi-yu... Bordi-yu izingizga
tushganlarida nima qilardingiz? Axir men ham
nazoratsiz emasman... Ha mayli, boʻlari boʻpti, qani
oʻtiring-chi, lekin, bopladingiz, biryo“la oltmish kishini
qamoqxonadan olib chiqib ketganingiz hozir
Peterburgdagi toʻralarni ham tashvishga solib qoʻydi.
Xoʻsh gapiring.

— Shu, sizga rahmat aytgani keluvdim, — deb qoʻydi
Namoz Morozovni darhol tanimagani uchun oʻzidan
hijolat boʻlib, — boshqa gapim yoʻq.

— Men esa sizni butunlay boshqa bir maqsad bilan
chaqirtirgandim. — Morozov negadir shoshilib gapira
boshadi. — Biz jiddiyroq gaplashib olishimiz kerak.
Menga qarang, Namozboy, inqilobchilardan birisiz.
Minglab dehqonlar sizga umid koʻzini tikib turishipti.
Buni biz yaxshi bilamiz. Chunki hammalari, zulmga,
istibdodga qarshi, lekin qanday kurashish yoʻlini,
kurashning eng toʻgʻri yoʻlini hozircha hammalari ham
bilavermaydi. Siz boʻlsangiz istibdod daraxtini tag-tomiri
bilan qoʻporib tashlash oʻrniga shoxchalarini sindirib
yuripsiz...

Namoz bunuqangi suhbatga tayyor emasdi.
Anchagacha gap nima toʻgʻrisida borayotganligini
anglamay oʻtirdi. Suhbatdoshi u boshchilik qilayotgan
harakatning foydali, zararli tomonlarini taroziga solib
torta boshlagandagina oʻziga kela boshladi. “Bizning
harakatimiz zararli boʻlsa, xalq orqamizdan ergashmas
edi. Yordam soʻrab nomalar yuborishmasdi, qochdiquvdilarga bagʻrini keng ochib bizni ehtiyot qilishmagan
boʻlar edi...” demoqchi ham boʻldi-yu, lekin jonini




kuydirib gapirayotgan bu xaloskoriga e'tiroz bildirgisi
kelmay:

— Biz qasos olayapmiz, — deb qoʻydi.

— Bugun bir boydan qasos olasiz, ertaga oʻnta
hokimni kaltaklaysiz. Xoʻsh, indinga-chi?

— Indinga ham kaltaklayveramiz.

— Yoʻq, — Mixail Morozov kursisini Namoz tomonga
surib oldi, — xalqdagi inqilobiy ruhni qasos olish yoʻliga
burib yubormaslik kerak. Unda hech kim oʻz
qoʻrgʻonidan nariga bormay qoʻyadi. Kimdadir oʻchim
bor edi, oldim. Endi mening ishim bitdi, deydiganlar
koʻpayib ketadi. Aksincha, ming-minglab alamzadalardagi qasoskor ruhni birlashtirib inqilob yoʻliga
boshlash kerak. Oʻsha alamzadalikni keltirib chiqarayotgan siz zulm, zoʻrlik, nohaqlik deb tushungan
illatlarni tugayotgan katta ona tovuqni yoʻqotish kerak.
Tushunyapsizmi?

— Qani aytavering-chi.

— Toʻgʻri, bir suhbatda men sizning tushunchalaringizni, e'tiqodingizni butunlay oʻzgartirolmayman.
Afsuski, biz kechroq tanishdik. Lekin ruslar “hech
boʻ“lmagandan koʻra kech boʻlgani ma'qul”, deyishadi.
Namozboy, aytmoqchimanki, adolat o“rnatmoq uchun,
ya'ni umumxalq adolatini tiklamoq uchun
adolatsizlikdan iborat boʻlgan poshsholik tuzumini
tugatish kerak. Buning uchun sizga oʻxshab bir-biridan
mustaqil harakat qilayotgan minglab qasoskor
gruppalarni birlashtirib qudratli inqilobiy armiya tuzish
kerak. Xoʻsh, menga ayting-chi, siz qamoqxonadan nima
maqsadda qochdingiz?

— Qasos olish uchun.

— “Xalqni koʻtarish uchun”, deganingizda meni
xursand qilgan boʻlardingiz.

— Xalqni koʻtarishga bir-ikki bor unnab ham
koʻrdik.

— Xoʻsh?




— Ekinimni ekib olay, deydi, bugʻdoyimni oʻrganim
yoʻq, deydi, boshqa yurtlarga borolmayman, deydi.
Xullas, mana shunaqa gaplar boʻlib turibdi.

— Ana koʻrdingizmi! Hali ularda inqilobiy ong yetarli
emas. Inqilob zulm-u zoʻrlik asosiga qurilgan qudratli
toʻlqin ekanligini ularga hali hech kim tushuntirgani
yoʻq, tushuntirish kerak boʻlgan partiya hali joylarda
tuzilgan ham emas. Siz Samarqandda sotsialdemokratlar partiyasi ish ko'rayotganidan xabardormisiz?

— Uncha-muncha eshitganman.

— A'zo boʻlib kirganingizda yaxshi boʻlardi. Aslida
siz ham inqilobchisiz. Faqat inqilobning toʻgʻri yoʻlidan
emas, so“qmoqlaridan borib, adashib yuribsiz.

— Bordi-yu, oʻzim partiya tuzib olsam-chi?

— Qanaqa partiya tuzmoqchisiz?

— Qasoskor partiyasini, — shoshilib dedi Namoz.

Mixail Morozov oqkoʻngil suhbatdoshining fikriga
e'tiroz bildirib bosh chayqadi:

— Mahalliy ahamiyatga ega boʻlgan mayda-chuyda
partiyachilarning turgan-bitgani zarar.

— Siz shunday deb oʻylaysizmi?

— Ha, xuddi shunday. Chunki ular yagona maqsad,
yagona gʻoya atrofiga birlasholmay qoladi. Umumxalq
manfaatini koʻzlagan partiyagina xalqni umumxalq
inqilobga koʻtara olishi mumkin. Siz Namozboy, hali
ham kech emas, bizning partiyamizga a'zo boʻlib kiring.
Ehtimol joʻralaringiz ham xohlab qolishar. Xalq
oʻrtasida inqilobiy gʻoyalarni birgalashib targʻib
qilishimiz kerak. Toki minglab, millionlab yakka-yolgʻiz
oqayotgan jilgʻalar birlashib qudratli daryoga
aylansinlar. Yaka-yolgʻiz qasoskorni ushlab oʻldirishlari
mumkin, ammo ommaning ongiga singgan inqilob
gʻoyasini qamab ham, oʻldirib ham boʻlmaydi, buni
unutmang. Siz inqilobiy kitoblardan hech oʻ“qiganmisiz?

— Afsuski, o'qimaganman.




— Biz sizni zarur adabiyotlar bilan ham ta'minlab
turamiz. Muhimi, siz ruschaga yaxshi tushunasiz.
Yaxshi oʻqiy olasiz ham. Yigitlaringizga ham oʻqib berib
turasiz.

— E, — Namoz kulimsirab qoʻl siltadi, — ularga hozir
Goʻroʻgʻlibek dostonidan boshqa hech narsa yoqmaydi.

— Hamma narsa ham asta-sekinlik bilan boʻladi, —
Mixail Morozov oʻrnidan turib deraza pardasini xiyol
koʻtarib, tashqariga tashvishli nazar tashlab oldi. —
Hech kim onasining qornidan qilich yalangʻochlab
tushmaydi. Inqilob bu hayotning sabogʻi. Akromjon
Komiljon oʻgʻli, Ismoil Shoxjon oʻgʻli va nihoyat qamalib
yotgan Otamurod Korgarlar bizning toʻ“garagimizga
dastlab kelgan paytlarida inqilob degan soʻzni bir xaftada
arang tushuntirgan edik. Hozir ularning har biri inqilob
ilmida dars beruvchi muallimdan ham zoʻrroq.
Ishonamanki, bora-bora yigitlaringiz orasidan ham
ajoyib inqilobchilar yetishib chiqadi.

Suhbat choʻzilib ketdi. Aslida Mixail Morozov bu
kecha koʻp narsalarni aytib, ulgurmoqchi, Namoz orqali
Zarafshon dehqonlarining betoqat urayotgan tomirlarini
“ushlab” koʻrib dardini ham bilib olmoqchi, “doridarmon” tayinlamoqchi edi. Ammo hammasini bir
oqshomda uddalab boʻlmas edi. Vaqt esa allamahal boʻlib
qoldi, tong otib kela boshladi.

— Namozboy, endi xayrlashamiz, — shoshilib
oʻrnidan turdi Mixail Morozov, — ishonamanki, endi teztez uchrashib turamiz.

Namozning aftidan ketgisi yuq edi. Oʻzi uchun
mutlaqo yangi boʻlgan fikr, juda ham tushunarli
boʻlmagan mulohazalar yuki uning yelkasidan bosib
turgandek, shoshmasdan oʻrnidan turib soʻradi:

— Mixail Vasilevich, men nima qilay endi. Qasoskor
yigitlarimni tarqatib yuboraymi?

— Aslo unday qila koʻrmang. — Yana vaqt tigʻiz boʻlib
qolgani uchunmi shoshilib gapira boshladi Mixai)




Morozov, — faqat yigitlaringiz oʻrtasida inqilob
g'oyalarini kengroq targʻib qilaylik demoqchiman.
G'oyalarni tashuvchi partiya bilan aloqada boʻling,
demoqchiman. Siz, takror aytaman, inqilob yoʻliga kirib
olgansiz. Faqat uning qorongʻi so'qmoqlarida adashib
qolib ketmaslik uchun bu yoʻlni kunduzdek yorituvchi
gʻoyalar bilan qurollaning, yoʻlingiz charogʻon boʻladi...
Bizning partiyamizga a'zo boʻlib kirish haqida oʻylab
ko'ring. Ma'qulmi?

— Ma'qul.

— Keling boʻlmasa, xayrlashish oldidan oʻzbekchasiga
yana bir quchoqlashib olaylik. Oʻzbekning shu odatini
yaxshi koʻraman. Bir-biriga issiq bagʻrini baxshida qilib
xayrlashadi. Qaynoq qalbim hamisha seniki, degani bu.
Oʻzingizga ehtiyot boʻling. Inqilob sizdek dovyuraklarga
hamisha muhtoj. Buni unutmang.

II bob

Gesket janoblari dargʻazab

Polkovnik Susanin rahbarligida yurt oralab
borayotgan jazo otryadi ketma-ket qurolli qarshilikka
duch kelayotganligi haqida politsiya departamentiga,
gubernator janobi oliylarining shaxsan oʻzlariga
oshig'ich axborotnomalar kela boshladi. Bir
toʻqnashuvda jazo otryadidan oʻn bir kishining halok
boʻlganligi ma'muriyatni tashvishga solib qoʻydi.

«Dahshat. Ta'riflab boʻlmaydigan darajada dahshat
bu — Gesket janoblari mahkamaning katta, keng
xonasida u yon-bu yon ohista yurarkan ana shunday
noxush oʻylar miyasida charx urardi, — tavba,
shahardagi g'alayonlarni bostirsang, qishloq koʻtariladi,
qishloqqa yurish boshlasang, shaharda bir gap chiqib
qoladi... yoʻq, endi qilich yalangʻochlaydigan payt keldi.
Kechikish — oʻlim».




Zalvorli eshik ovozsiz ochilib ostonada yoshgina
ofitser koʻrindi:

— Janobi oliylari, ruxsat bersangiz.

— Gapiring.

— Majlis ahli jamuljam boʻldi.

— Kattaqoʻrgʻon uyezdi vakillari ham keldimi?

— Hammalari sizga mahtal.

— Tilmochlarni chaqirtirdingizmi?

— Ular ham shu yerda. Janobi oliylari, soʻzlovchilar
roʻyxatini koʻrib bersangiz...

— Mendan boshqa hech biriga soʻz yoʻq bugun. Yetar,
shuncha vaqtdan buyon aravani quruq olib qochganlari...
yirtib tashlang oʻsha shallaqi voizlar roʻyxatini. Gap
desang qop-qop-u, amalda esa panshaxa koʻtargan
Namozning oldiga tushib qochib yuribdilar... Nega
ishshayib turibsiz, chiqing.

Bugun butun Samarqand guberniyasidan vakillar
chaqirtirilgan. Harbiy va politsiya pristavlari, bo'lis
hokimlari, mingboshilar, qozi-yu shayxulislomlar, nom
chiqargan boylar-u, katta-katta fabrika egalari tashrif
buyurishgan bu yerga. Namozga qarshi tadbir ishlab
chiqmoq uchun toʻplanishgan. Gubernatorning majlislar
oʻtkaziladigan, bazmi jamshidlar qilinadigan katta zaliga
odam sigʻmay ketgan, oʻtirgani joy yoʻq, hammalari
yakka kift boʻlib tik turishibdi.

Gesket janoblari ikki polkovnik toʻra, kichik unvonli
ikki-uch tilmoch ofitserlar qurshovida zalga kirib, oʻzi
uchun maxsus tayyorlangan stolga yaqinlasharkan,
toʻsatdan toʻxtab, kichkina boshini baland koʻtarib
to“planganlarga gʻazab bilan bir-bir boqib chiqdi.

— Ayting, — deb buyurdi tilmochga, — imperator oliy
hazratlari nomidan hammalariga yaxshi kayfiyat, sihatsalomatlik, ishlarida rivoj tilayman.

Tilmoch tarjimani tugatishi bilan boshlariga kattakatta salla-yu dastorlar qoʻndirgan, kimxob toʻnlarga
oʻralgan musulmonlar:




— Iloyo omin, — deya fotihaga qoʻl koʻtarishdi, —
imperator oliy hazlartlarining taxt-u davlatlari hamisha
omon boʻlgay.

— Ollohu akbar.

— Ollohu akbar.

— Ollohu akbar.

— Хо" janoblar, — gʻovur bosilguncha bir oz jim
turdi Gesket janoblari, — va'zxonlikni bosh-laymizmi?
Menga ma'lum boʻlishicha, har biringiz soʻz olmoqchi
emishsiz. Xoʻsh, nima toʻgʻrisida soʻzlab berasiz menga?
Namoz meni taladi, Namoz mening oyogʻimdan chinorga
osib, ogʻzimga namakob quydi, demoqchimisiz? Namozni
qurshovga olmoqchi edim, qochib qutuldi,
demoqchimisiz? Janoblar, qoʻying endi bunaqa gaplarni.
Va'zxonlarning chiroyli nutqlari-yu raportlari jonimga
tegib ketdi... Yalangoyoq, ongsiz bir yigit hozir butun
guberniyani algʻov-dalgʻov qilib yubordi. Qani aytingchi, uning necha joyda maxfiy otryadi bor? Bilmaysiz.
Rus fuqarolariga tarqatilgan miltiqlarning yarmi
yalangoyoqlar qoʻliga oʻtib ketgan, buni ham bilmaysiz.
Kazarmalardan, postlardan oʻq-dorilar, bombalar
yashigi bilan oʻgʻirlanayapti, hoynahoy buni ham
bilmaymiz, desanglar kerak. Sizlar oʻzi nimani bilasizlar,
janoblar? Vahimaga berilish-u qimorbozlik, birbiringizning choʻntagingizga qoʻl solishga ustasizlar.
Boyishning payidan boʻlib qolgansiz hammangiz. Bas,
yetar, bugundan e'tiboran butun guberniyada harbiy
holat e'lon qilaman. Isyonlar bostirilib, qaroqchi Namoz
qoʻlga olinmaguncha har biringiz oʻzingizni imperator
oliy hazratlarining yalangʻoch qilichi, deb biling.
Yelkangizda miltiq, qoʻlingizda oʻ“qlangan toʻpponcha
boʻlsin.

Boʻlis hokimlari va mingboshilarga qurblari
yetguncha navkar saqlash huquqini beraman. Toki, bu
navkarlar isyonchilarni tugatishda bizga yordam bersin.
Harbiy holat beradigan imtiyozdan kelib chiqib




buyuraman: uch-toʻrt boʻlis oʻrtasida bittadan qorovul
postlari tuzilib, rus kazaklari va navkarlar bilan
mustahkamlansin. Har bir qorovul qoshida bittadan dor
qurilsinkim, isyonchilarga dahshat solib tursin. Hokimu mingboshilarga aytadigan gapim shu: Namoz yigitlari
qay biringizning yeringizda bosqinchilik qilsa yoki
ma'muriyat kishilarini kaltaklasa, siz soʻzsiz,
muhokamasiz oʻz lavozimingizdan olib tashlanasiz.

Janoblar, yana e'tiboringizga shuni ham
yetkazmoqchimanki, bugundan e'tiboran janob Susanin
rahbarligidagi jazo otryadi kuchaytiriladi, qoʻshimcha
yana uchta otryad tuzishga buyruq berdim, shuni
unutmangki, g“alayonlarni bostirishda har biringiz
koʻrsatgan gʻayrat va jonbozlik alohida inobatga olinadi.
General Grodekov janoblari yerli boylarning Namoz
toʻdalarini tugatishga xarjlash uchun katta jamgʻarma
yiqqanlaridan gʻoyat mamnun boʻldilar va sizlarga
tashakkur aytdilar. Janoblar, yana shuni ham
ta'kidlashni istardimki, qay biringiz jasorat koʻrsatib,
oʻsha battol Namoz Pirimqul oʻgʻlini tiriklay tutib
keltirsangiz, va'da qilingan puldan tashqari, buyuk
Rossiya imperiyasining eng oliy mukofoti Georgiy
ordenini koʻksingizga oʻzim taqib qoʻyaman...

Gubernator janobi oliylari huzurida oʻtayotgan bu
favqulodda kengashga dahbedlik a'yonlar ham tashrif
buyurishgan. Ularning orasida Hamdamboy, Mirza
Qobillar ham bor. Mirza Hamid Namozga yon
bosganlikda ayblanib, boʻlis hokimligidan olib
tashlangandan keyin Boybuvaning koʻnglini ovlab, dilini
xushlab yurgan qozixona mirzosi Mirzo Qobil shu
Boybuvaning koʻmagida yurt hokimligiga koʻtarilib
ketdi. Oʻshandan buyon tun-u kun uning orqasidan
ergashib, yursa yuradi, oʻtirsa oʻtiradi, yoʻtalsa uning
ham tomog£i qichib qoladi.

Bugun ham birga kelishgan. Jussasi kichkina, boʻyi
ham angishvonadek pak-pakana emasmi, koʻpchilik




oʻrtasida bamisoli dadasining orqasidan ergashib borgan
yosh boladek boʻlib koʻrinyapti. Xayriyatki, boshidagi
simobiy salla, egnidagi zarbof chopon hokimligini
ta'kidlab turibdi. Bo`lmasa kengash tartibini boshqarib
turgan mirshablar: «Hoy bolakay, dadang chiqquncha
huv narida oʻynab tura tur», deb jamoadan ajratib
olishlari hech gap emas edi. Mirza Qobil Gesket
janoblarining tabarruk nutqlarini jon qulogʻi bilan
tinglayapti. «Xayriyat, yaxshi zamonlar ham kelar ekan,
xayriyat, oʻsha battol Namozdan bizni xalos etmoqqa
Gesket janoblarining oʻzlari otlanibdilar», deya shivirlab
qoʻyayapti. Quvonchini ichiga sigʻ“dirolmaganidan boy
janoblarining qoʻllarini siqib qo`ymoq uchun bir-ikki bor
chogʻlandi-yu, ammo, botinolmadi. Koʻz urishtirib
dilidagi shodlikni nigohlari orqali bayon qilmoqchi edi,
ammo, Hamdamboy negadir ma'ruza aytuvchiga qattiq
tikilgancha shamdek qotib turganidan, bunga ham
yuragi dov bermadi.

Boybuva shu paytda zalga jam boʻlganlarning
hammasidan ham koʻproq quvonmoqda edi. Quvonchdan
entikib koʻzlari ham namlanib bormoqda uning.
«Yaratganga ming qatla shukur, u qaroqchiga qarshi
jamiki kuchlar tengdan tashlanadigan boʻldi. Ha-ha,
tengdan, bir vaqtda hamla qilishimiz kerak edi», deb
oʻylar edi Hamdamboy. Hatto, kengash tugab, qoʻsh ot
qoʻshilgan foytunga oʻtirib Dahbedga qaytayotganida
ham oʻylari toʻ“xtamas, oʻylagan sari oʻgʻirning sopidek
uzun boshida bir-biridan puxta, bir-biridan
mukammalroq tuyulgan rejalar tugʻilib bormoqda edi.
«It emgan Namoz! Men senga nima yomonlik qildimki,
meni bunchalik xonavayron qilding? Ellik yil o“lib-tirilib
toʻplagan boyligimni koʻkka sovurding! Qarollarim,
chorakorlarim qiyg'ir urgan chumchuqdek toʻzib
ketishdi. Ekinzorlarimni ajriq bosdi, bogʻlarim egasi
tashlab ketgan hovlidek huvillab qoldi. Ellik bedovimni
yana haydab ketding sen qaroqchi. Yana ikki yuz ming




tangaga tushirding meni. Yoʻq, endi men ham qarab
turmayman, meni Hamdamboy deydilar. U daydi itni
ushlamoq uchun general janoblari hammaga huquq
berdilar. Huquqning eng kattasi meniki. Men ham endi
yeng shimarib ishga kirishmogʻim darkor...»

Boybuva asta koʻzini ochib yonginasida faytunning
silkinishiga moslab hayinchak uchgan yosh boladek
chayqalib-chayqalib borayotgan Mirza Qobilga yuzlandi:

— Hokim, uygʻ“oqmisan?

— Xuddi shunday, Boybova, — dik etib oʻrnidan
turmoqchi boʻldi hokim.

Hamdamboy yoniga oʻgirilib, hamrohining yelkasidan
pastga bosdi:

— Oʻtiraver.

— Ammo lekin, Boybova, ajoyib kengash boʻldimi-a?
Xudo xohlasa, Namozni oʻldi deyavering.

— Yoʻq, hokim oʻgʻlim, u battol ancha-munchaga
oʻladiganlardan emas. Lekin, boshimda bir reja tugʻildi
hozir.

— Sizning rejalaringiz hamisha puxta boʻlib chiqadi.
Boybova.

— Barakallo, hokim oʻgʻlim. Rejam shuki.
Namozning jamiki qarindosh-urugʻlarini hibsga olib.
garov sifatida ushlab turasan.

— Yurtda xunuk shov-shuv koʻtarilmasmikan? —
shoshilib soʻradi Mirza Qobil.

— Gapning buyogʻiga quloq sol, — salmoqlab davom
etdi Hamdamboy, — hibsga olasan-u, «qaroqchi Namoz
oʻz ixtiyori bilan kelib taslim boʻlmasa, bularning
hammasi imperator Oliy Hazratlarining farmoyishi
bilan qatl etilgaylar», deb jar chaqirtirasan...

— Qatlga ruxsat yoʻq-ku?

— Buyog'ʻini eshit... Namoz bu xabarni eshitiboq
kelib taslim boʻladi...

— Ko'ʻpam taslim boʻlmas-ov. Lekin Boybova, ajoyib
reja oʻylabsiz-da.




— Yo ularni qutqarish uchun qamoqxonaga hujum
uyushtiradi.

— Bu gapingizda jon bor, Boybova.

— Sen Zamonbek boshliq oʻz navkarlaringni, kapitan
Oleynikov toʻra kazak askarlarini yaqin oʻrtaga berkitib
shay boʻlib turasanlar.

— Tuzoq qoʻyar ekanmiz-da?

— Ha, Mirza Qobil, tuzoq qoʻyamiz. Lekin, hokim
oʻgʻlim, bu tuzoqni sen qoʻyasan. Sababkim, sen oq
poshshoning bu yerdagi vakilisan. Mana, xudoga shukur,
Gesket janoblari ham senlarga cheklanmagan huquqlar
berdi... Shunday qilib, ehtiyotlik bilan tuzoq qoʻyasan-u
qushchani ilintirib menga berasan. Uning patlarini
bittalab yulib bir alamimdan chiqay. Alamimdan chiqsam
senga bir ot mindiraman.

— Siz ne deb buyursangiz men uchun vojibdur, —
nozik qoʻlchalarini koʻksiga qoʻydi hokim, — lekin,
Boybova, oʻtkir aqlli kishisiz-da, keng fikrlaysiz.
Shunchalik boy aql bilan gubernator boʻlib
ketmaganingizga hayronman.

— Xudo xohlasa, unisiga ham yetisharmiz.

...Boyning katta oʻgʻli Zamonbek savdo ishlarini
vaqtincha toʻxtatib, bir tomoni toʻsatdan boʻladigan
bosqindan otasining katta mulkini qoʻriqlash, qolaversa
oʻz boshini ham ehtiyot qilish maqsadida padari
buzrukvorining maslahati va koʻrsatmasi bilan boʻlis
hokimining navkarlariga oʻnboshi boʻlib xizmatga
oʻtganiga mana ikki yildan oshib qoldi. Ikki yildan
buyon Namozdan oʻchini ololmay, qoniga tashna boʻlib
yuribdi. Hokimning Namoz qarindoshlarini hibsga olish
haqidagi buyrugʻini dili yayrab, mamnun eshitdi.
Bugundan e'tiboran Namozga qarshi guberniyaning
butun qoʻshinlari tashlanganini bilib, goʻyo oʻsha
qoʻshinlar uning ixtiyoriga berilgandek dadillanib
ketdi:

— Hozir tutib kelaymi?




— Yaxshi ishni ketga surib bo`lmaydi, — ta'kidladi
Mirza Qobil, — lekin, gʻoyat ehtiyot boʻlingki, g'alayonga
sabab boʻlmasin.

Zamonbek oʻsha zahotiyoq bekorchilikdan barmoq
yashirar oʻynab oʻtirgan oʻn toʻrt navkarni yoniga olib.
Jarqishloqqa qarab ot qoʻydi. Yozning ayni oʻrtalari
emasmi, bunday pallada qishloq ahlining katta-yu
kichigi dalada boʻladi. Birovi qirga bugʻdoy oʻrgani, birovi
Qiyot arigʻi etaklaridagi sholizorlarga oʻtoq qilgani, yana
boshqasi polizlarga chiqib ketgan boʻladi. Qishloqda
ishga yaroqsiz, beli bukri kampirlar, dadalari oʻzlari
bilan olib ketmagani uchun arazlab ariq boʻyida qumtaka
oʻynab oʻtirgan ishtonsiz bolalardan boshqa hech kim
qolmaydi. Xolbekning hovlisida ham hammalari dashtga
ketib, yolg'izgina Omina qiz poyloqchi boʻlib qolgandi.

— Otang qayerda? — ot ustida turib soʻradi
Zamonbek eshikni qiya ochib, moʻralab turgan
qizaloqdan.

Qizaloq yelkasiga miltiq osgan bu basavlat
amakilarni Namoz togʻasining joʻralari deb oʻylab, oʻzida
yoʻq sevinib ketdi. Koʻpincha ular ham ana shunday
katta-katta otlarga minib kelishib, otasi bilan onasini
xursand qilib, yegulik ul-bul narsa tashlab ketishar edi.

— Otam dashtda, — dedi Omina qiz.

— Опапр-с 7

— Birga ketgan. Ovqat pishirib beradi.

— Uylaringda kim bor?

— O`zim, mushugim... eshikni kattaroq ochib dedi
qizaloq. — Namoz tog'amning oldidan keldin-gizmi?

— Namoz togʻangni oʻzi qayerda?

— Bilmayman, — yelkasini qisdi Omina.

— Dadang qaysi dalaga ketgan?

— YTaniqul bobomning yerlarida ishlashayapti.

Zamonbek ostidan chiqib ketgudek tipirchilab turgan
otiga qamchi bosdi:

— Orqamdan. Tez boʻlinglar.




Xolbek Taniqulboyning dashtidagi lalmi yerlariga
bugʻdoy ekkan... Boy, xudo koʻngliga soldimi yoki
Namozdan hayiqqanidanmi, har qalay qalbi yumshab,
yerlarini har yilgidek toʻrtdan biriga emas, teng sherikka
berdi. Urugʻ ham, ot-ulov ham bu yil uning oʻzidan boʻldi.
Bahor yaxshi kelganidanmi yoki xudoyi taolo jo'jabirdek
jon Xolbekka marhamat qildimi, dasht toʻla hosil bitib
berdi. Xolbek katta oʻgʻli Omonni bu yil uylantirmoqchi.
Hamma umidlari mana shu sargʻayib pishgan
boshoqlardan. Uch oʻgʻlini yoniga olib, tun-u kun oʻroqda.
Ulug'oy erta-yu kech ular bilan birga. Bugʻdoy bogʻlaydi,
ovqat pishiradi.

Poyonsiz bugʻdoyzorlar oralab qushdek uchib
kelayotgan otliqlarni hammadan oldin oftobda jizgʻanagi
chiqib, yer o'choqda un oshi pishirayotgan Ulugʻoy ko'rib
qoldi. «Hoy dadasi, Namozboy kelayapti», dedi-yu, lekin
shu zahotiyoq tilini tishlab jim qoldi: Namoz ukasi
gʻallakor boʻlgani uchun bugʻdoyzor oralab yurgan
kishini yoqtirmasdi. «Voy shoʻrim», deya Ulugʻoy bir
qoʻlida choʻmich, bir qoʻlida sharaqlab turgan qumg'on
oyoq-qoʻli boʻshashib, oʻchoq boshida tik turib qoldi.

Yelkasini oftobga berib bugʻdoy oʻrayotgan oʻroqchilar
otliqlar yonginalariga kelgandagina boshlarini
koʻtarishdi. Koʻtarishdi-yu, bular ham Ulugʻoydek nima
deyishni, nima qilarini bilmay hang-mang boʻlib qolishdi.
Xolbek chap qoʻlini beliga qoʻyganicha jim turardi.

— Namoz qani? — otning boshini arang tortib soʻradi
Zamonbek.

Ot ustida kekkayib, koʻzlarini chaqnatib turgan
Zamonbekni Xolbek darrov tanidi. «E xudo, ishqilib
yaxshilik bilan kelishgan boʻlsin-da!» koʻnglidan oʻtdi
uning. Soʻng, xoʻrsinib bosh chayqadi.

— Namozning qayerdaligi yolgʻiz xudoga ma'lum,
bek.

— Xotining qayerda?

— Осбод ЪозШда, bek.




— Katta oʻgʻling qaysi biri?

— Amakingga salom ber, oʻgʻlim, — Omonga qarab
dedi Xolbek. — Bek akangga salom ber, deyapman.

— Uchovining ham qoʻlini bogʻlanglar, —
navkarlarga buyurdi Zamonbek, — anavi oʻchoq
boshidagi alvastini ham ushlang. Qaroqchining opasi
shu boʻladi.

— Onam kasalmand, unga tegmanglar, — dodlab
yubordi halidan buyon gap nimadaligiga aqli yetmay
karaxt boʻlib turgan Omon, — tegma deyapman, oʻroq
bilan qorningni chavaqlab tashlayman. Tegma...

Xolbekning oʻgʻillari chumchuq boladek chirqillashib,
onalarini himoya qilishga tashlanishdi. Lekin uch
oʻsmirning bu davangir yigitlarga kuchi yetarmidi.
Holdan ketguncha olishdilar. Qamchilar zarbidan
boshlari yorilib, tepkidan bellari bukilib ketdi
yigitchalarning. Qishi bilan dard tortib ramaqijon boʻlib
qolgan Xolbek bir tepki yegandayoq behush yiqilgan edi,
behush holida otga oʻngardilar uni.

Bugʻdoyzorda boshlangan qiy-chuv kechgacha
toʻxtamadi. Ayniqsa, qoʻli orqasiga bogʻlangan bandilarni
sazoyi qilib, koʻz-koʻzlab qishloq ichidan haydab
oʻtayotganlarida bir yoʻla ham ota, ham onadan ayrilib
qolayotgan ogʻa-inilar juda qattiq uvvos tortib
yuborishdi. Diydasi qattiqlikda nom chiqargan
Jarqishloq ellikboshisi ham bu yurakni ezuvchi
boʻzlashlarga chiday olmay:

— Hoy, ta'ziringni Namoz bergurlar, — deb xitob
qildi, — hech boʻlmasa ayol kishining betini berkitib
olsalaring-chi.

Namozning qaynotasi Javlonqul Oʻklonda oʻziga
oʻxshagan bir batrakning uyida paxsa urayotgan edi,
ammo, uning qoʻlini orqasiga bogʻlash oson boʻlmadi.
Tirik taslim boʻladigan ahmoq yoʻq, deb tepaga loy
uzatadigan uzun sopli kurakchasi bilan naq bir osh
damlam fursat oʻtguncha sherdek olishdi. Hammayog`'i




qonga belangan bu pahlavonni loyxonaga bosib qoʻloyogʻini arang bogʻlashdi.

— Bek, bu qilmishing uchun sen hali javob berasan,
— qon tupurib dedi Javlonqul, — bilib qoʻy, Namoz tirik
hali.

III bob

«Kelin tushdi»

Daryo boʻyidagi poyonsizdek tuyulgan qamishzorlar
orasida yuzasi kichikroq xirmoncha keladigan Sho'rtepa
ustida Nasiba tik turibdi. Erkakcha kiyinib olgan...
oyogʻida tovoni baland etik, egnida kalta koʻylak, shohi
belbogʻ bilan belini mahkam siqib olgan, turmaklangan
sochi ustidan oq surpni bostirib oʻrab olganidan boshi
xiyla choʻziq ko'rinyapti. Qoʻlida miltiq, o'ng biqiniga
toʻpponcha osib olgan. Juvon har zamon-har zamonda
qoʻlini peshonasiga soyabon qilib choʻl etaklariga ko`z
tashlab uh tortadi. Oyoqlari ostida Namozboy oʻtiribdi,
sovgʻaga olgan xanjari bilan ikki qarich chamasi yoʻgʻon
tol tayoqchasini goh uchini kesib, tekislab, goh taniga
har xil shakllar oʻyib tubsiz xayollarga gʻarq boʻlib
oʻtiribdi. Daryo tomondan ba'zan muzdek epkin esib,
saraton issigʻ“ida kuyib turgan tanlariga orom purkab
oʻtadi, uchlari bir xilda yiltirab turgan qamishlarning
boshini tekis silab qochadi.

— Ey, xudoyim-ey, — yer tepindi Nasiba.

— Betoqat boʻlaverma, — deb qoʻydi Namozboy.

— «Betoqat boʻlaverma» emish. Buncha toshbag£ir
boʻlmasangiz. Oʻzim boray desam koʻnmadingiz, bu ayol
kishining ishi emas emish, — kutish joniga
tekkanidanmi, issiq yelkasini kuydirib behalovat
bo'lganidanmi Nasiba toʻsatdan javrab ketdi. — Ayol
kishi boʻlsam, nega meni choʻlma-choʻl sarson qilib
yuribsiz?




— Meni yaxshi koʻ“rganingdan oʻzing ergashib
yuribsan.

— Bilib qoʻying, men sizni hech qachon sevgan
emasman.

— Yigʻlama.

— Yigʻlama, yigʻlama emish. Toshbagʻirsiz. Singlimni
oʻgʻirlab ketishdi, bu kishi boʻlsalar sabr qilaylik, tagi
ochilib qolar deydilar. Kasalmand dadamni qamab
qoʻyishibdi, bu kishi boʻlsalar Shoʻrtepada yalpayib
oʻtirib eshakka xalachoʻp tayyorlayaptilar. Daf boʻling
endi. Bitta dadam boʻlsa oʻzim qutqarib olaman.

Nasiba miltigʻini qoʻlga olib yugurib pastga tushdiyu otini egarlay boshladi. Yoʻq, hazil qilayotganga
oʻxshamaydi. Hazil paytida bunaqangi dardli
yig'lamaydilar. Namoz toʻrt xatlab borib xotinining
belidan mahkam quchib, sharros ter quyilib turgan
yuzlaridan, boʻynilaridan qaynoq-qaynoq oʻpib yupata
boshladi. «Daf boʻling» der edi Nasiba do“mboq mushtlari
bilan erining koʻksiga urib.

— Menga qara, mening ham yuragim tosh emas-ku
axir, men ham odamman-ku, — choʻlni boshiga koʻtarib
baqirib yubordi Namoz. Keyin oppoq yaktagini
sharillatib yirtdi-yu koʻksiga mushtladi. — Bagʻrim ado
boʻldi-ku axir.

Uch kun boʻldi er-xotin oʻrtasidagi dilsiyohlikning
boshlanganiga. Namoz busiz ham dilgir edi oʻsha kuni.
Bir tomoni Morozov bilan qilgan suhbatidan soʻng ruhida
boshlangan injiqlik, ikkilanish, demak, notoʻgʻri yoʻldan
borayotgan ekanman, deya oʻksinish, oʻzidan koʻra ham
koʻproq orqasidan koʻr-koʻrona ergashib kelayotganlarning taqdiriga achinish hissi ezib turardi uni.
Morozov bamisoli qiziq bir narsani koʻrsatib darrov
qoʻltigʻiga berkitib olgandek edi. Namoz oʻsha qiziq
narsaning rangini, shaklini tasavvur qila olmayapti.
Birlashish kerak emish, oʻnta otryadning boshini boshiga
qoʻshib boʻlmayapti-yu, butun boshliq xalqni




birlashtirish oʻzi boʻlarmikan? Birlashib olgunlaricha
Susanin hammalarini qirib tashlaydi-ku? Partiya bilan
bogʻlanish kerak, deydi. Namoz bu partiya bilan
bogʻlansa: «Oʻzing-ku oʻrislar bilan ogʻiz-burun oʻpishib,
chala musulmon boʻlib yuribsan, endi bizni ham kopir
qilmoqchimisan», deb yigitlari undan yuz oʻgirib
ketmaydimi... Namozning boshi gʻovlab turgan edi.
Buning ustiga Gesket janoblari oʻtkazgan kengash haqida
ketma-ket vahimali xabarlar kela boshladi... Toʻplar,
bombalar bilan qurollangan uchta jazo otryadi qishloqlar
oralab oʻta boshlaydi, har joy, har joyga qurilgan dorlar
fuqaro qalbiga dahshat solib turadi. Mingboshilar, boʻlis
hokimlariga istaganicha navkar saqlash huquqi berilibdi.
Endi yurtdan-yurtga oʻtish ham oson boʻlmas. Ikki yuzga
yaqin qurolli yigiti bor hozir. Bordi-yu hammasini bir
joyga jamlab jazo otryadlariga qarshi jangga kirishsachi? Yoʻq, yoʻq. Birinchi to'qnashuvdayoq hammalari
nobud boʻlib ketadi, tirik qolganlarining ruhi soʻnadi.
Qaytib qoʻliga qurol ushlamay qo'yishlari mumkin.
Hozircha panalab yurganlari ma'qul... Nahotki taqdir
unga choʻlma-choʻl berkinib, koʻrshapalakdek faqat
kechasi yurishni nasib qilgan boʻlsa. Yorug“ kunlarni
orzu qilgan bandasiga qorongʻi tundan boshqasini
buyurmasa. Qachongacha chidash mumkin, qachongacha? Nahotki, xudo bu dunyoni abadul-abad zulmatdan
iborat qilib yaratgan boʻlsa... Bordi-yu oʻnliklarni tarqatib
yuborib, boshini olib tog'larga chiqib ketsa-chi? Yoʻq, bu
qoʻrqoqlik boʻladi-ku, unga umid koʻzini tikkan, undan,
faqat undangina najot kutayotgan minglab kishilarga
xiyonat qilgan boʻladi-ku? Oʻz qasamini oʻzi buzgan
kishining yuzi u dunyo-yu bu dunyo qaro boʻladi-ku...
Hammasidan ham qarindoshlarining garovga olinishi
dard ustiga chiqqan chipqon boʻldi. Buni eshitiboq
Nasiba hiqillab yigʻlay boshladi. «Singlimdan ayrildim,
otamni qamadilar, kasalmand onam bu gʻamni
koʻtarolmaydi. Men ketdim, oʻzim qutqaraman uni», deb,




sochlarini yulishga tushdi. Xoʻsh, endi nima qilish kerak.
Namoz nima qilsin endi? Gʻovlagan kallasida yorqinroq
bir fikr yo'q-ku?

— Otlan, ketdik boʻlmasa. — Namozning qarori shu
boʻldi oʻsha kuni.

— Yoʻq. — Chilmahram g'origa toʻplanib salqinlab
yotgan yigirma chogʻliq qasoskor yigitlar barobar
oʻrinlaridan turishdi. Xudo koʻrsatmasin, boshliqlari
qoʻlga tushib qolsa nima boʻladi. Hammalarini oʻlim
changalidan qutqarib chiqqan xaloskorni nahotki,
oʻlimning ixtiyoriga berib tomoshabin boʻlib oʻtirishsa.
Bu nonkoʻrlik-ku. Yoʻq, Namoz ham, hiqillab turgan
Nasibabibi ham bu ishga aralashmasinlar. Yigitlar ham
anoyi emas: Dahbed qamoqxonasi, bu ishga bosh-qosh
boʻlgan Hamdamboy, Mirza Qobillarning uyi atrofiga
kuchli qorovul qo`yilganini, kazak askarlar pistirmada
turganini yaxshi bilishadi. Namozboy ham, Nasiba ham
behuda qizishyapti. Hujum qilib bo'lmaydi, hujum
naqdgina oʻlim.

Sovuqni sovuq kesadi, issiqni issiq, deydilar. Quvlikka
qarshi quvlik, shumlikka qarshi shumlik ishlatish
kerak. Hibsga olinganlarni qutqarishning bundan
boshqa iloji yoʻq.

Oʻsha kechasiyoq Dahbedga yaqinroq boʻlish niyatida
panalab daryo boʻyidagi mana shu qamishzorlarga oʻtib
oldilar. Oʻsha zahotiyoq besh yigitga bosh boʻlib
Sherniyoz joʻnab ketdi. Nima qilmoq-chi, garovdagilarni
qanday qutqarmoqchi, yakka xudoga ma'lum. Ammo,
kecha kunboʻyi undan darak boʻlmadi.

Kecha oqshom paytida Qobil yasama soqol qoʻygan
chol-buvalarga bosh boʻlib, oʻsha yoqqa joʻnab ketuvdi.

Nom-u nishon yoʻq.

Bugun ertalab Nazarmatvey ham toʻrt yigitning
boshiga malla soch qoʻydirib, rus fuqarosi kiyimini
kiydirib jo'nab ketgan.

Undan ham darak yoʻq.




Ey, xudoyim, nahotki hammalari qoʻlga tushib qolgan
boʻlsa. Axir, shunday boʻlishi ham mumkin-ku. Tuzoq
qoʻyib, poylab oʻtirganlar ham ammamning buzog'ʻi emas,
ularning ham yashirin xabarchilari, ding quloqli
poyloqchilari bor...

— Nega oʻzingiz bormadingiz, nega? — erining
yalang'och koʻksiga ikki qo`llab yana ojiz-ojiz mushtlay
boshladi Nasiba. — Axir siz ularga qaraganda
tadbirkorroqsiz-ku?

— Yigitlarim ruxsat berishmasa nima qilay?

— Ruxsat berishmas emish. Topgan bahonalarini
qarang. Birovlar yordam soʻrab yolg'ondakam koʻz qissa,
ot choptirib boradilar.

— Nasiba, kechgacha kutaylik.

— Daf boʻling, endi, o'zim boraman. Muhlat uch kun
edi, ertalab tugaydi. Voy shoʻrim, ertaga qatl qiladi
ularni, — Nasiba endi oʻzining boshiga ikki qoʻllab
mushtlay boshladi.

— Kechqurun oʻzim boraman, — ogʻir, bosiq edi bu
gal Namozning ovozi, — kechasi bilan ilojini qilolmasam,
mayli ertalab taslim boʻlaman. Bilib qoʻy, menga tikilib
kelgan oʻlimga birovni roʻpara qilib, qutulib ketadigan
pastlardan emasman.

— Yoʻq, yoʻq, — erining yoʻgʻon boʻyniga osildi
Nasiba. — Jahldan aytdim bu gaplarni. Taslim
boʻlmaysiz. "

— Yigʻlama.

— Taslim boʻlmayman, deng.

— Nasibam.

Goh ikkovlari tengdan tutoqib, goh bir-birlarini silabsiypalab, yupatib, qaynoq koʻksilariga bosh qoʻyib,
xoʻrsinishib kunni kech qildilar. Chang ichida qolgandek
nursiz quyosh asta-sekin bota boshladi. Kunboʻyi
koʻtarilgan bugʻ qamishzorlar ustida yengil tuman boʻlib
osilib qoldi. Daryo tomondan esayotgan epkin ham tinib,
tekis oʻsgan qamishlar, nimadir, juda-juda ham muhim




bir voqea sodir boʻlishini kutayotgandek, qilt etmay qotib
qolishdi.

— Namoz aka, — daryo boʻyidagi katta tol ustida
poyloqda turgan Avazsherning quvnoq ovozi eshitildi,
— otliq kelayapti.

Er-xotin shoshilib Shoʻrtepaga chiqib, qoʻllarini
peshonalariga soyabon qilishdi. Ha, choʻl oralab kimdir
kelayotgandek. Otliq suv ustida oqqan tarvuzdek goh
koʻzga yaqqol tashlanib, goh yoʻq boʻlib qolyapti. Kim
boʻldi ekan, qanaqa xabar keltiryapti? Tezroq yura qolsachi. Toʻxtashvoyga oʻxshaydi. Ot choptirganda engashib,
boshini yollar orasiga berkitib oladigan odati bor edi
uning. Oʻsha, ha oʻsha.

— Kelishyapti,— uzoqdan turib otining boshini torta
boshladi Toʻxtashvoy.

— Kim kelyapti? — tepalikdan yugurgilab tushib
bedovning tizginini ushladi Namozboy.

— Toʻxtang, avval tushib olay. Kelinlar kelyapti.

— Kelinlar?

— Nasiba opa, xayriyat shu yerda ekansiz. Darrov
oʻrtaga oʻt yoqing, childirmangiz bormi? Iye,
yig'ladingizmi? Qovogʻingiz ari chaqqandek shishib
ketibdi-ku?

— Qanaqa kelinlar deyapman?

— Toʻxtang deyapman-ku, — Toʻxtashvoy ko'ksini
ochib yelpina boshladi, — suv bormi? Qorovulni biram
koʻp qoʻyibsiz-ki, qadamda toʻxtatishadi-ya, uf,
charchadim. Kelinlar kelyapti dedimmi, demak, kelinlar
kelyapti. Hamdamboyning xotini begoyim, ikki kelini,
Mirza Qobilning munchoqdekkina xotini bor ekan,
hammalarini kelin tushdi qilib olib kelyapmiz. Bir arava
boʻlib kelishyapti. Ikkita bolasi ham bor ekan, oʻshalarni
ham qoʻshib olib kelyapmiz... Endi tushuntiribroq
aytsam, gap bunday, Namoz aka. Oʻsha kechasiyoq
Sherniyoz akam ishga kirishdilar. Uyoqni surishtirdilar,
buyoqni surishtirdilar. Ulugʻ“oy opamlarni ozod




qilishning hech iloji yoʻq. Navkar deganni toʻkib
tashlashibdi. Shunda Sherniyoz akamning qulogʻiga
Boybuvaning xotini bilan kelinlari har payshanba kuni
Samarqanddagi «Eshon oyim» hammomiga borib
choʻmilib kelishadi, degan gap chalinib qolsa boʻladimi.
Biz ham ularni garovga olishga qaror qildig-u, ertalab
ustiga baxmal yopilgan soyabon aravaning orqasidan
yoʻlga tushdik. Samarqandga yetguncha hech iloji
boʻlmadi, yoʻl to'la odam. Bu xonimoyimlar bo'lsa,
hammomga tushish oʻrniga juhud boyning doʻkoniga
borib, chimmatlarini boshlariga mana bunday qilib
tashlab olib, «boldogʻing chan pul?», «uzuging chan pul?»
deb savdolashib oʻtirishibdi. Uh tortaverib koʻksilarimiz
yirtilib ketayozdi. Xayriyat, hammomda uzoq
oʻtirishmadi. Kun issiqlik qildimi yoki begoyimning
yelkalarini uqalab qoʻyadigan kampir xola kelmabdimi,
har qalay yuzlari tuki artilgan shaftolidek qip-qizarib
tezgina chiqib kelishdi...

Daryodan o'tgach, orqa-o'ngimizga bunday qarasak,
hech zogʻ uchmaydi. Sherniyoz akam ikkovimiz otlarni
jadal haydab, aravakashning ikki biqinidan siqib bordikda: «Qasoskor Namoz nomidan buyuramiz, otdan tush»
dedik. Aravakash qoʻrqib dodlamoqchi boʻluvdi,
toʻpponcha oʻqtalib turganimizni koʻrib, «hech boʻlmasa
qoʻl-oyogʻimni bogʻlab ketinglar», deb shivirladi. Men
otimni Sherniyoz akamga berib aravaga oʻtib oldim.
Qurbonboy akam aravakashni ariq ichiga sudrab tushib
ketdi. Bir mahal popukli soyabonning ichidan: «Hey,
Berdiqul, aravang yoʻldan chiqib ketdimi?» degan ovoz
eshitilib qolsa boʻladimi? «Yoʻq, xolajon, bemalol
yonboshlab ketavering» desam: «Voy olmasam, ovozing
ham boshqacharoq, sen kimsan oʻzi?» deb soʻraydi yana.
«Oʻgʻlingiz Toʻxtashvoyman, xudo xohlasa sizlarni
oʻynatgani olib ketyapman» deyishimni bilaman, yo
navzamibillo, popukli soyabon ostidan shunaqangi bir
qichqiriqlar eshitildiki, naq bolmasa yuraklarim taka



puka boʻlib ketayozdi... Xullas, Namoz aka, mana
shunaqa gaplar. Nasiba opa, childirmangizni qizdirib
turing, oʻzim yor-yor aytib beraman. Xoʻp endi, men bir
suv ichib olay. Oʻlay agar, ichim yonib qulogʻ“imdan tutun
chiqib ketyapti.

Toʻxtashvoy daryo boʻyiga qarab keta boshladi. Xiyol
oʻtmay, oʻzi koʻrinmay qoldi-yu, baland oʻsgan oʻt-oʻlanlar
orasidan chapak aralash quvnoq ovozi eshitila boshladi:

Yig'lama qiz, yig'lama-ye,
Yor-yor, yig'lama-ye.
Sho`rtepada to'ying bo'lur,
Qamish kapa uying boʻlur.

Qosh qoraya boshlaganda qamishzorlar orasidan
toʻ“da-to“da suvoriylar chiqib kela boshlashdi. Oldin
Qobilning sersoqol chollari, ketidan Nazarmatveyning
oʻris yigitlari otdan tushishdi. Daryo yoqalab kelayotgan
soyabonli aravaning g'ʻildiraklari goh qumga, goh loyga
botib, yoʻli ko'paymay orqada qolib ketgan ekan, ikki
xufton mahalida arang yetib keldi. Sherniyoz
aravakashlik qilib kelayotgan ekan, otdan sakrab tushib,
Namozboyning qarshisida qoʻl qovushtirdi.

— Barakalla, Sher ukam, boplabsan, — deb qoʻydi
Namozboy. Soʻng negadir aravani aylanib oʻtib, tomosha
qila boshladi. Aftidan uni aravaning ustidagi
bandilardan koʻra ham koʻproq soyabonning baxmal
pardalari, shohi shokildalari qiziqtirayotgandek edi.
Nihoyat, shotining orqasiga oʻtib, pardani xiyol koʻtardi:

— Xush koʻrdik, begoyimlar.

Ayollar bir-birining pinjiga kirib, shiraga qoʻngan
pashshadek gʻuj boʻlib oʻtirishardi. Hech biridan sado
chiqmadi.

— Necha kishisizlar?

Yoʻq, yana javob qaytmadi, indamasang undan nari.
Namoz aravaning gupchagiga kelishtirib bir tepdi-yu,




dagʻ-dagʻ qaltirab turgan Nasibaning qoʻlidan olib nari
ketdi:

— Abduqodirxoʻja amaki, qogʻoz bilan qalam oling.

Oy yorugʻida xat yozishning hech iloji boʻlmadi.
Pastlikka tushib oʻt yoqishdi. Xat tayyor boʻlgach,
Namozboy uni yana bir oʻqib chiqdi.

«Imonsiz Hamdamboy!

Qabihlikni birovlar qoʻli bilan bajarishga o'rganib
qolgan qari tulki, bilib qo'y; garchi mening
qarindoshlarimni bo'lis navkarlari hibsga olgan
boʻlsalar-da, bu sening kirdikoring ekanligi barchaga
ayon. Xotining, ikki kelining va ikki guldek nabirang va
bo'lis ko'ppagi Mirza Qobilning xotini qo'limda garovda
turibdi. Ertalabgacha mening qarindoshlarimni oʻz
uylariga hurmat-u e'zoz bilan eltib qo'y va bunday
noma'qulchilikni minba'd qilmaslikka soʻz ber. Bo'lmasa,
kelinlaringni yigitlarimga nikohlab beraman. Ikki
nabirangni oyog'idan tolga osaman, xotiningni o'zimga
cho'ri qilib paytavamni yuvdiraman. So'zim so'z.

Qasoskor Namoz».

Nomani Dahbedga Qobil olib boradigan boʻldi. Bunday
qaltis ishni birovga ishonib boʻlmaydi deb, borishga oʻzi
istak bildirdi. Xuddi kechagidek «cholbuva»ga oʻxshab
kiyinib oldi-yu, yakka oʻzi daryo yoqalab ot qoʻyib ketdi.
Tuni bilan hech kim uxlamadi bu yerda. Hali oʻzlarini
sipo qilib koʻrsatgan begoyimlar, yuraklarida tugʻilgan
vahima avj olib ketdi shekilli, javrab, shovqin solib
yigʻlashga tushdilar. Begoyim pichirlab duo oʻqib
qasoskor yigitlarga xudodan oʻlim soʻray boshladi.

Bu kecha har narsa boʻlishi mumkin edi. Daryo
yoqalab bostirib kelib qolishlari ham hech gap emas.
Namozboy har ehtimolga qarshi, yigitlaridan uch
nafarini oʻzi bilan olib qolib qolganlariga daryoning
narigi yuziga oʻtishga buyruq berdi. «Bostirib kelishsa,
arava-paravasi bilan daryoga agʻdarib ketaman», deya
koʻnglidan oʻtkazib qoʻydi.




Qobil ertasiga choshgoh mahalida qaytdi. Uzoqdan
oʻz qoʻlini oʻzi siqib «hammasi joyida» degandek ishora
qila boshladi. Ot ustida turgancha Namozga xatni
tutqazdi.

«Namozboy!

Boy janoblari arz qilib aytdilarkim, yuz bergan
anglashilmovchilik Gesket janoblarining topshirig'i va
yurt hokimi Mirza Qobil janoblarining azmi-qarori bilan
sodir bo'lmishdir. Xeshlaringizni hibsga olinishlariga
bul valine'matning ishtiroklari yo'qligiga yaratganning
oʻzi shohiddir. Bil'aks, boy janoblari siz birlan yarashmoq
va inoq bo'lmoqni ixtiyor qilib yurmish erkanlar. Shul
bois xeshlaringizni eson-omon uylariga jo'natmoqni
zimmalariga oldilar. Va yana arz qilib aytdilarkim,
alarning bundan soʻng bexavotir yashamoqlariga kafil
bo'lg'aylar. Iltimos shulkim, begoyimlarni yurtga ovoza
bo'lmasdan burun beshikast qaytarsangiz va yana ul
xonimlarning sizning qarorgohingizda tunaganlarini
g'oyat maxfiy saqlasangiz.

Kamoli ehtirom ila kamina Olim Mirzodurmen».

— Oʻgʻli hibsga olar emish-u, otasi bilmas emish, —
gʻijinib qoʻlidagi qogʻozni gʻijimlay boshladi Namoz, —
nega kechga qoldingiz?

— Qarindoshlaringizni uy-uylariga qoʻyib kelyapman,
Namozboy.

— Xayriyat, — entikib, koʻzlari javdirab daryoning
narigi yuzidagi Nasibani axtara boshladi Namoz. —
Qurbonboy, aravani qoʻsh, mana bu yigʻ“loqi xonimlarni
katta yoʻlga chiqarib qoʻy. Tez boʻl. Safarga otlanamiz.
Qilichlarni qinidan sugʻurib yana javlon uramiz,
joʻralarim. Xudo bizga yor, avliyolar madadkor.
Mazlumlar jarohatiga malham qo`yish uchun eldan-elga
ot suraveramiz.




IV bob
Qiz oʻgʻrisi qochib qutulmoqchi

— Bilib qoʻy, Namoz, kuning bitgan seni.

— Yoʻq, — bosh chayqadi Namoz, — sening
ta'ziringni bermasdan turib bu dunyodan ketish yoʻq.

— Oʻgʻri, qaroqchi.

— Tilingni tiy.

— Bosqinchi.

— Qoʻlini yechib qoʻyinglar, — buyurdi Namoz.
Sherniyoz bilan Nazarmatvey shoshilib Zamonbekning
orqasiga chambarak qilib bogʻlangan qoʻlini yecha
boshlashdi... Otasiga oʻxshab ketadi u. Ha, ha, xuddi
Hamdamboyning oʻzi. Novchaligi-yu qotmaligi,
boshining choʻziqligi-yu burnining kattaligi, uzun
boʻynidagi yoʻgʻon tomirlarning xunuk boʻrtib turishiyu chaqchayib boqishlari — Namozning qarshisida
baayni Hamdamboyning oʻzi oʻtirgandek.

Zamonbekni bu yerga hozirgina keltirishdi.
Nazarmatvey tutib keldi uni...

Kecha oqshom qasoskor yigitlar bu yerga kengash
oʻtkazish uchun toʻplangan edilar. Namozboy Morozov
domladan eshitganlarini esida qolganicha soʻzlab berdi. Zulm
va haqsizlikning tuxumini tug'ayotgan katta tovuqni
oʻldirish kerak, zulm va haqsizlik daraxtining shoxchalarini
sindirib yurgan ekanmiz, aksincha, bu daraxtni tomiri bilan
qoʻporishimiz darkor ekan. Biz jilg'amiz, minglab jilg'alar
birlashib qudratli daryo hosil qilgandagina bu zulm daraxtini
qoʻporib tashlash mumkin ekan. Jilgʻalarni birlashtirish
uchun yeng shimargan miroblar bor ekan, ularni sotsialdemokratlar deb atashadi. Qasoskor yigitlar ana shu partiya
bilan bogʻlanib olmoqliklari darkor...

Halidan buyon mudragandek oʻy surib oʻtirgan
Arslonqul ikki mushtini tizzasiga tirab boshini baland
koʻtardi:




— E, qoʻysangiz-chi, Namozboy. Men ularni yaxshi
bilaman, oʻlardek yuraksiz odamlar. Oʻzlari jangga
kirgani qoʻrqib bizni gijgijlashmoqchi. Qani ayting-chi,
ularning qaysi birida qurol bor? Quruq gap bilan
zoʻravonni yoʻqotib boʻlarmikan, qoʻying bu
gaplaringizni.

— Ularning quroli, fahmimcha, sal boshqacharoq, —
tushuntirmoqchi boʻldi Namozboy.

— Qanaqa qurol ekan? — joʻralarim ham eshitsin
degandek ataylab baland ovoz bilan soʻradi Arslonqul.

— Inqilobiy gʻoya, ularning quroli shunga oʻxshash.

— Tushuntiribroq aytsangiz-chi, zambarakmi,
bombami, nima oʻzi u?

— Arslonqul ogʻa, ochigʻini aytsam bu qurollarga
oʻzim ham yaxshi tushunmayman, — iqror boʻlib dedi
Namozboy. I

Eshik yonida choʻkka tushib oʻtirgan yigitcha oʻzicha
bir kulib oldi:

— Namoz aka, soʻrasam maylimi? Haqsizlik
tuxumini tugʻuvchi katta tovuq bu Oq poshshomi?

— Ha, oʻsha.

— Unda xoʻrozi kim boʻldi ekan?

Yigitlar oʻrtasida yengil kulgi koʻtarildi. Kulgi
gʻovurga ulandi. Namozboy aytayotgan gaplar xususida
yigirma yigitda yigirma xil fikr, mulohaza bor ekan.
Xulosa shu boʻldiki, bu taklifni bayon qilgan Morozov
domlaning huzuriga xabarchi yuboradigan boʻldilar.
Qasoskor yigitlar ular bilan ittifoq tuzishga rozi. Agar
oralarida musulmon yigitlaridan boʻlsa, birini buyoqqa
joʻnatishsin. Doʻppini yerga olib qoʻyib bir gaplashib
olishadi. Ehtimol, quroldan yordamlari tegib qolar.

Yigitlar oʻrtasida yana gʻovur boshlandi:

— Bordi-yu, keladigan vakil Oq poshshoning agenti
boʻlib chiqsa-chi?

— Qo'ysang-chi, oʻrislar oʻrtasida ham hozir
qasoskorlar koʻpayib qolgan.




— Qasoskorman, deb chiqayotganlarning ko`pi
sotqin.

Choyxonaning eshigi sharaqlab ochilib, ostonada
kiyim-boshlari yomgʻirda shalabbo boʻlib ketgan
Toʻxtashvoy koʻrindi. Aftidan, qorovulda turgan yigit
uni ichkari kiritmayman deb xarxasha qilganga
oʻxshaydi, ikkovlari bir-birlarining etaklaridan mahkam
ushlab turishibdi.

— Nima gap? — shoshilib soʻradi Namozboy.

— Mana bu shalpangquloqni qarang, — sovqotib ham
qolganga oʻxshaydi, tishlari taraklab dedi Toʻxtashvoy,
— qoʻymayman emish. Undan koʻra soqolingni oldirib
olsang boʻlmaydimi, alvastining buvisiga oʻxshab
ketibsan. Namoz aka, sizga xat bor, mana bu tuguncha
ham sizga.

«Namozboy!

Ollo taoloning marhamati va qolaversa sodiq
doʻstlarimning koʻ“magi bilan, shukurlar boʻlsinkim,
Sizning oldingizda yuzim yorugʻ bo'ladigan bo'ldi.
Javlonqul amakining qizi Odinabibini o'g'irlagan zotni
aniqlamoqni xudoyi taolo menga nasib etdi. Bokira qizni
sizning va mening ham raqibim bo'lmish Zamonbek
Hamdamboy oʻg'li o'g'irlamishdir. Va o'shal bosqinda
Lutfullo hokimning toʻrt navkari ham ishtirok etmishlar.
Navkarlardan biri kaminaga guvohlik berib arz qildikim,
Zamonbek ko'chalardan oʻtib bora turib: «Po'sht, Mirza
Hamid hokim kelyapti, po'sht, hokimning navkarlariga
yoʻl ber», deb ovoza qilib bormishdir. Choʻl o'rtasiga
yetgach, Zamonbek qizni zoʻrlamoqni ixtiyor qilgan. Qiz
behad qarshilik qilib qattiq olishgan va Choʻmichli
qishlog`i tarafga qarab qocha boshlagan. Yana bir
olishuvda Zamonbek Odinabibini bexosdan bo'g'ib
o'ldirib qo'ygan. Oʻrnidan turib «chakki boʻldi, chakki
ish boʻldi» deya nadomat birla oh chekkan. Navkarlarga
qizni shu yerga koʻmish haqida farmon berib, har biriga
bir hamyondan tanga hadya qilgan.




Do'sti sodiq navkarning koʻmagida kechalab borib
murda dafn etilgan joyni axtarib topmoqni xudoyi taolo
menga nasib etdi. E, parvardigor, guldek tana chirib
bitibdi. Egnidagi chit ko'ylakning omon qolgan
parchalarini Sizga jo'natmoqqa jazm qildim. Va yana
navkar doʻstimiz xarjlashdan orlanib yurgan tillo
tangalarni ham shu tugunchaga tugib qo'ydim, toki isboti
guvoh bo'lgay.

Namozboy! Ushbu badkirdorlik ne vajdan
qilinganligiga aqli ojizim yetmay turibdur. Ehtimolkim,
kaminani el o`rtasida. badnom qilib hokimlikdan
tushirmoqni maslahat qilgandurlar.

Sizni xudoning panohiga topshirdim, ollohu akbar.

Kamina Mirza Hamiddurmen».

Namoz xatni bir oʻqidi, ikki oʻqidi, oʻqigan sari boshi
egilib boraverdi. Yigitlar hoynahoy xunuk bir xabar
keldi-ku, deyishib, soʻzlashga botinolmay jim qolishdi.
Nihoyat, Namozboy hayajonini ichiga yutganidan yuzlari
boʻrqsib, qontalash koʻzlari xiyol qisilib oʻrnidan turdiyu, Nazarmatveyni yigitlar davrasidan ajratib
choyxonaning torgina dahliziga yetakladi.

Xatni oʻqib berdi.

Nazarmatvey kerak boʻlganda oʻzini Namozchalik
bosa olmas, pov etib yonib ketar edi. Odinabibiga
chinakam koʻngil qo`ygan edi u. «Shu bahona bo£lib
oʻzbekka el, Namozboyga qarindosh boʻlaman», deb totli
orzular nash'asidan mast boʻlib yurgandi. «Odinabibi
tirik, uni qayergadir berkitib qoʻyishgan, qochdi-quvdilar
sal pasayishi bilan albatta axtarib topaman», deb
koʻngliga tugib yurgandi. Oʻzbekcha toʻy qilib, o'zbek
yigitlaridek yasanib, chimildiqqa kirishni ko'z oldiga
keltirib, goho pinhona shirin-shirin entikib olar edi...
Battol Zamonbek uni boʻgʻibdi. Himoyasiz, ojiz qiz
qanday tipirchilagan ekan, dodlab, kimnidir yordamga
ham chaqirgandir...

Nazarmatvey sakrab oʻrnidan turib ketdi.




— Нопгод )0 паутап.

— Qayoqqa? — hamon boshi egik edi Namozboyning.

— Dahbedga, otib tashlayman uni.

— Tirik keltir, o'zim sud qilaman uni, keyin otasan.

Sharros yomgʻir quyib turgan qorongʻi kechada toʻrt
yigiti bilan Dahbedga ot qoʻyib ketgan alamzada yigit
nonushta paytida Zamonbekni bedovga yoppa qilib
qaytdi. Hojatxonaga yozilgani chiqqanda boʻgʻib
chakmonga oʻrashdi uni, Odinabibini chakmonga oʻrab
olib qochgan edi, oʻzini ham chakmonga oʻrab keltirishdi.
Mana u Namozning qarshisida choʻkka tushib gʻazab
ham qoʻrquvdan vujudi shamolda qolgan baqaterak
yaprogʻidek qaltirab turibdi. Ammo, sir boy bergisi yoʻq,
xudo xohlasa bermaydi ham. Butun borligʻi bilan
Namozni ayblab, qoralab turibdi. Goʻyo yakka oʻzi haqu butun olam nohaqdek.

— Odinabibini sen olib qochganmiding? — savolini
yana takrorladi Namozboy.

Zamonbek bir qalqib ketgandek sezdi oʻzini. Nazarida,
nimadir ichida uzildi, nimadir yondi. Koʻzida oʻt
chaqnadi:

— Hech kimni olib qochganim yoʻq.

— Tonmoqchimisan? — Namozboy kecha oqshom
Toʻxtash keltirgan tugunchani yechib, uning oldiga
tashladi, — bu koʻylak parchasi kimning egnida ekanligi
yodingda qolgandur? Mana bu hamyonni kimga hadya
qilgan eding?

Tamom, sir oshkor boʻlibdi. Navkarlardan biri
sotilibdi. Lekin tan olmasligi kerak. Tan olish — oʻlim.
Oʻlimni istamaydi u.

— Tuhmat bu! — yerni qattiq mushtladi Zamonbek.

Poyloqchi yigit hovliqib kirdi:

— Otliqlar kelishayotganga oʻxshaydi.

— Otliqlar? — Namozboy sakrab turib tashqariga
yugurdi. Xuddi shuni kutib turgandek Zamonbek lip etib
oʻrnidan turdi-da, Namoz chiqqan eshikdan tashqariga

"05



koʻz tashlab olmoq uchun yarim burilgan Nazarmatveyning ustiga tashlandi. Bir qoʻli og'zida, boshqasi
bilan mahkam boʻgʻgancha kuch bilan yerga bosa
boshladi. Tong pallasida yozilgani chiqqan Zamonbek
qanday gʻaflatda qolgan boʻlsa, Nazarmatvey ham shu
paytda ana shunday bir ehtiyotsizlikning qurboni
boʻlmoqda edi. Butun vujudi nuqul pay-u mushakdan
iborat bo`lgan Zamonbek xirsdek kuchli ekan,
Nazarmatvey oʻrnidan turishga, hech boʻlmasa dodlab
yordam soʻrashga harchand urinmasin na ovozi chiqdiyu, na oʻzini oʻnglay oldi. Xirillab, nafasi qisilib kela
boshladi, xiyol otmay kallasi bir tomonga ogʻib tushdi...
Uni oʻldi deb gumon qilgan Zamonbek fursatni qoʻldan
boy bermaslik uchun shoshilib oʻzini ochiq darichadan
tashqariga otdi... Nazarmatvey hushidan ketmagan.
balki oʻzimni shunday qilib koʻrsatsam raqib
tomogʻimdan qoʻlini olarmikan deb umid qilgandi.
Shoshilib u ham oʻrnidan turib darichaga yaqinlashdi:

— Ha, ha, qochib qutulmoqchi boʻldingmi?

Zamonbek ovoz qayerdan chiqdi ekan deb orqasiga
oʻgrilmoqchi boʻlgan edi, to“pponchadan uzilgan oʻq ikki
qoshining oʻrtasiga kelib tegdi.

— Mana endi, qiz oʻgʻrisi, xohlagan joyingga ketaver,
— shunday deb Nazarmatvey yugurib tashqariga chiqib
ketdi.

V bob

Qasoskorlar qurshovda

Namozboy atrofga nazar tashlab olmoq uchun
choyxonaning tomiga chiqdi-yu, yomgʻir aralash yengil
tuman borligidan koʻpam uzoqni koʻrolmadi,
«otlaninglar» deb qichqirdi orqasiga qaytib tushayotib.
Yoʻq, otlanisholmadi. Bedovlarni tashqariga olib
chiqishga ham ulgura olmadilar. Ogʻilxonaning pastak




eshigini bir yoʻla o'n besh-yigirma miltiqdan oʻqqa tutib
qolishdi. Hayitboy yetaklab chiqayotgan targʻil toy ikki
oyogʻini osmonga koʻtarib bir kishnadi-yu gupillab yerga
yiqildi. «O'q tegdi» etlari uvishib oʻyladi yigitcha.

— Otlarni qaytaringlar, — yana buyurdi Namozboy.
Soʻng tatalanib tom boshiga qaytadan chiqa boshladi.
«Tunash uchun tanlagan joylarini qarang», alamli oʻylar
charx ura boshladi boshida, choyxona, ikki tegirmon-u
objuvoz. Bor-yoʻgʻi shu. Qolgani taqir dasht, buning
ustiga choyxona ham hayqirib oqayotgan soyning ustiga
osma koʻprikdek baland qurilgan ekan... bu behisob
navkarlar kimniki boʻldi ekan? Oralarida qizil
shapkalilar borga oʻxshaydi. Demak, mirshablar ham
kelibdi. Nega koʻcha tarafdan emas, dashtdan siqib kelishyapti? Demak, koʻchaning qayeridadir pistirma bor.
Namozni yigitlari bilan o'sha yoqqa haydashmoqchi...

— Nazarmat, besh yigitni olib pastki tegirmonning
tomiga chiq. Arslonqul ogʻa, siz ham besh yigit bilan
objuvozxonaga oʻting. Oʻq otmay turinglar, yaqin keltirib
uramiz. Sherniyoz, Qurbonboy bilan emaklab nariroqqa
bor, qizil shapkalilar kazak askarmi, mirshabmi bilib
qaytinglar. Qolganlar mening yonimga, tezroq.

Toʻsatdan gumbirlab zambarak otildi-yu, chap
tomondagi navkarlar toʻdasi aralash-quralash boʻlib ketdi.
Kimdir otdan qulab tushdi, kimningdir oti olib qochdi.
Zambarak yana gumburladi. Oʻng tarafdagi qizil
shapkalilarning safi buzilib ketdi. E tavba, e tavba, nima
boʻlyapti oʻzi? Nahotki, Namozboyga gʻoyibdan yordam
kelgan boʻlsa. Namoz oʻrnidan turib yana otlanishga buyruq
berdi. Ammo, otxonaning eshigiga yetib ulgurmaslaridan
bu yerni ham zambarakdan oʻqqa tuta boshladilar.

— Qayt orqangga, hammang yana tomga chiq, —
baqirib yubordi Namoz.

Bir kechada shunchalik algʻov-dalgʻovli daqiqalarni
boshidan kechirgan yigit ketma-ket xatolarga yoʻl
qoʻyayotganidan xabarsiz edi.




Zamonbekni tergashga berilib ketib vaqtni qo`ldan boy
berib qoʻydi. Dahbed tarafdan izma-iz ot qoʻyib
kelayotgan navkar-u mirshablarni atrofda quyuq tuman
boʻlgani uchun Nazarmatvey ham, yigitlari ham
payqashmagandi. «Zamonbekni chorbogʻ“ tarafdan olib
chiqdik, hech kim sezgani yoʻq», deya oʻzlaricha
mag'ʻrurlanib kelishayotgandi. Namozning yana bir
xatosi shu boʻldiki, dashtning ikki tomonida askar koʻrib,
koʻchada pistirma boʻlsa kerak, deb oʻylab, manzilgohni
tark etib oʻqdek otilib chiqib ketish oʻrniga tom ustiga
chiqib himoyaga oʻtib oldi. Vaholanki, otxona eshigi
oʻqqa tutilgan pallada har ikki koʻcha ham boʻsh edi. Bu
imkoniyatni ham u qoʻldan boy berib qoʻydi.

Kapitan Pyotr Shirokovning zambarak bilan
qurollangan jazo otryadi Jumabozordan yoʻlga chiqib
Yangiqoʻrgʻon boʻlisi tarafga shitob bilan` tushib
kelayotgandi. Tegirmon boshi atrofidagi otliqlarni
siyrak tuman ortidan yaxshi ajratolmay hoynahoy
Namozning yigitlari bo'lsa kerak deb oʻylab
zambarakdan ikki bora oʻqqa tutdi. Dahbed bo£ʻlisining
hokimi Mirza Qobilning yigitlaridan beshtasi oʻlib,
hokimning oʻzi ot ustidan uchib ketdi. Ammo,
anglashilmovchilik koʻp ham uzoqqa cho`zilmadi.
Tomonlar bir-birlarini tanib, ko'z yumib ochguncha
birlashib qaytadan saflana boshladilar. Saflana
boshlagan paytlarida ham hali Yangiqoʻrg“on tomonga
ketadigan koʻcha boʻsh edi, ulgurib chiqib ketmoqlari
uchun vaqt ham yetarli edi.

Chinakam qurshov boshlandi. Tom ustida yotgan
yigitlarning koʻpchiligi vahimaga berila bushlashdi.
«Maqtanchoq boʻlmay ket, — deya qahr bilan oʻylardi
Arslonqul, — qayoqdagi oʻrisning gapini bizga
ma'qullayman, deb qoʻl-oyogʻimizni tushovlab berding.
Sen maqtanchoqning boshingni kesmasam ikki qoʻlim
tepamda ketadi...» «Kim biladi, kechadan buyon sharros
yomg'ir quymagan-da, pana joy axtarib bu yerga kelmay,




kengashni toʻ“qayzorlarda oʻtkazib qoʻya qolgan
boʻlarmidik, — oʻzicha oʻy suradi Abduqodirxoʻja, — yoʻq,
hammasi taqdiri azaldan. Peshonaga bitgani shu boʻlsa,
nachora!» «Menimcha, hujumni biz qilishimiz kerak edi,
— oʻzicha oʻy suryapti Sherniyoz ham, — kutishni hech
yoqtirmayman... Anorgulim, ishqilib seni sotib
qoʻyishmasin-da. Xudo xohlasa, shu qurshovdan esonomon chiqib olsak, seni oʻzim bilan birga olib yurganim
boʻlsin. Nasiba opang bilan yonma-yon ot chopa berasan.
Ne uchun dunyoga keldim, sen bilan koʻrishmasam, ne
uchun dunyoga keldim yov bilan soʻgʻishmasam... »

— Shohamin ogʻa.

— Nima deysan, Sher yigit?

— Hujumga oʻtsak boʻlardi.

— Namozboy ham bir narsani oʻylayotgandir, sabr

qil, Sher.
«Hamma ayb mendan oʻtdi, — oʻzini oʻzi koyiyapti
Avazsher, — daraxt ustida turganimda yoʻllarni

sinchiklab kuzatibman-u, dasht tomonlarni unutibman.
Tuman ortidan yaqinlashib qolganlarini payqamabman.
E xudo, endi nima qildim, bular nobud boʻlsa narigi
dunyoda mendan jon da'vo qilishadi-ku...»

Hayitboy miltigʻining qoʻndogʻini koʻksiga mahkam
tirab jim yotibdi, pishillab nafas olayotgani shundoqqina
eshitilib turibdi.

Toʻxtashvoy joʻrasini sekin turtdi:

— Hayit.

— Gapiraver.

— Sen moʻljalga olganingda qornini poylaysanmi yo
peshonasinimi?

— dim boʻl.

— Zerikib ketayapman. Menga qara, mabodo men
oʻlsam miltigʻim bilan koʻminglar, xoʻpmi?

— Ahmoq.

— Munkarnakir bobomni bir qoʻrqitmoqchiman.

— dim boʻl, deyapman.

"09



— Shahid boʻlganlarning joni toʻppa-toʻgʻri jannatga
tusharmish, shu rostmi? Menga qara, jannatda ham ot
boʻlarmikin?..

Zambarakdan ketma-ket otilgan oʻqlar tegirrnon-u
objuvoz atroflariga tushib portlay boshladi. Limmo-lim
oqayotgan anhorning suvlari loylanib ketdi. Sherniyoz
yotgan tomning yogʻochlarini, vassa-yu boʻyralarini
titkilab osmonga irgʻitdi, qamishlar lovillab yonib ketdi.
«Oʻldi, hammasi oʻldi». Namoz sakrab oʻrnidan turib
ketdi-yu, chap tomondan qiyqirishib kelayotgan
otliqlarga ko`zi tushib shu zahotiyoq yana yotib oldi.
Otliqlar yoyilib kelishyapti. Otsa boʻladi, yoʻq, yaqinroq
kelishsin. Yana bir oz, ha-ha, ana shunday.

— Otinglar! — buyruq berdi Namoz. Uch-toʻrt
suvoriy ot ustidan uchib ketdi. Qolganlari orqaga
qaytib, huv naridan anhor yoyilib oqayotgan joy dan
kechib, oʻng tomondan tegirmon boshini yoydek oʻrab
kela boshlashdi.

— Otinglar...

Bir choy damlam fursat ichida uch durkun hujum
boʻldi, uch bora orqaga chekindilar. Lekin, toʻsatdan
hujum toʻxtab qoldi. Oʻqi tugab qoldi shekilli, zambarak
ham jim boʻldi. Tuman quyuqlashib kelyapti. Yaqinroqqa
kelib, tosatdan tashlanib qolishlari ham mumkin...
o'lganlarni, yaradorlarni choyxonaga olib oʻtishdi.
Sherniyoz, Shohamin ogʻa, Esergeplar allaqachon
omonatini topshirib boʻlishibdi. Shodikarim degan
yigitning oyogʻini oʻq choʻrt uzib ketibdi. Behush yotibdi.
Eshboʻri yelkasidan yaralanibdi. Oyoqda arang turibdi,
Esergepning boshiga engashib hoʻngrab yubordi...

— Olovlarda yonib ketding qozogʻim, olov eding,
yonib oʻtding qozogʻim...

Tuman ortidagi jimlikda bir gap bor, nimadir
boʻlyapti. Yo qoʻshimcha kuch kutishyapti, yo
zambarakka oʻq keltirish uchun chopar yuborishgan...
Namoz tirik qolgan yigitlarining hammasini jamlab,




choyxonaga toʻplab oldi, tom ostidagi quruq qamishdan
naycha yasata boshladi. Koʻz yumib ochguncha oʻtirgan
joylarining taxtasini kesib, hayqirib oqayotgan anhorga
tushadigan darcha ochishdi.

— Naychadan nafas olib, suv ostidan oqib ketamiz.
Eshboʻri ogʻa, siz boshlang.

— Ukaginamning oʻligini tashlab-a?

— Boshlang deyapman, — yer tepinib buyurdi Namoz.

Yarim soatlardan soʻng burningga chertib ketsa ham
koʻrinmaydigan qalin tumanlik ortidan pusib kelgan
navkarlar choyxonaga hech qanday qarshiliksiz bostirib
kirib hang-u mang boʻlib qoldilar. Bir chekkada choʻzilib
yotgan toʻrt murdadan boshqa hech kim yoʻq edi.
Oʻrtadan ochilgan katta tuynukchadan toʻlqin urib,
shaloplab oqayotgan suvning shovqini eshitilib turardi.
Kapitan Pyotr Shirokov tuynukchaga uzoq tikildi.
Nihoyat, boshini koʻtarib xunuk bir jilmayib qoʻydi:

— Ha, Namoz deganlaricha bor ekan bu battol.

VI bob

Dahbed motam ichida

Bogʻ tomonga yozilgani oʻtgan Zamonbekni otga
oʻngarib ketishayotgani oʻsha zahotiyoq ovoza boʻlib,
boʻlis hokimi Mirza Qobil qoʻliga qurol olishi mumkin
boʻlgan alamzadalarni oyoqqa turgʻizib, ketlaridan ot
qoʻydi. Joʻyidevonada boʻlgan chalama-chatti
otishmada bulardan sakkiz nafari huda-behuda nobud
boʻlib ketdi.

Zamonbekning murdasini aravaga yuklab qaytishdi.

Mirza Qobil ortidan qilich yalangʻochlab, mabodo,
Namoz qoʻlga tushib qolsa beriladigan mukofotning
kattarogʻini oʻzim olaman, deb kim oʻzarga ot qoʻyib
borgan yigitlarning koʻpchiligi boy-u badavlatlarning,
katta-kichik amaldorlarning farzandlari edi.




Boy-u badavlatlar xonadonida uch kundan buyon yigʻi
ovozi tingani yoʻq.

Dahbed motam ichida toʻlg'anmoqda edi.

Hamdamboy suyukli oʻgʻli Zamonbekni oxirgi yoʻlga
Margʻilontepadagi katta qoʻrgʻonidan uzatdi. Ehe,
janozaga kimlar kelmadi deysiz. Bir hovuch fotiha oʻqib,
koʻngil soʻrab ketishga ne-ne moʻtabar zotlar qadam
ranjida qilishmadi. Gesket janoblari ham yelkasidagi
pogonlari yal-yal yonib turgan toʻrt polkovnikning
qurshovida kelib, hamdardlik bildirib ketdi. Buyog£ʻ
Baxmal, Nurota, buyogʻi Jom-u Jumabozor,
Kattaqoʻrgʻon-u Xatirchidan otda, aravada, tuyalarda
fotihachilar kelib, «shahid boʻlgan» Zamonbekning
arvohini xushnud etib, Boybuvaning choʻkkan koʻnglini
koʻtarishga harakat qilishdi.

Kattaqoʻrgʻ“onda bugun, nihoyat «kir chaydi»
marosimi boʻlib oʻtdi. Yigʻi-sigʻi taqqa toʻxtadi. Boybuva
oʻklonlik Usta Kamol naqsh bergan oʻn bir yogʻochlik
guldor uyda tanchaga koʻksini berib mudrab yotibdi.
Judolik dardidan yurak-bagʻri kabob boʻlgan boy
janoblarining oromini buzmaslik uchun hovlidagilar
oyoq uchida sharpasiz yurisha-di, pichirlab
gaplashadilar, tiq etgan ovoz yoʻq. Katta hovlida bamisoli
hayot toʻxtab qolgandek.

Hamdamboy xayollarini toʻxtata olmaydi. Miyasida
har xil fikrlar charx uradi. «E, parvardigori olam, senga
nima qilmishim yoqmadiki, mening boshimga bunchalik
qaro kunlarni solasan. Suyukli farzandimdan ham judo
qilding, — gʻijinib o'ylashda davom etardi Boybuva. —
Meni baxti qaro qilib qoʻyding. Axir, oʻzing bu osiy
bandalaringni birini boy, g'ani, birini kambagʻai-u yoʻqsil
qilib yaratgan ekansan, nega endi ularning koʻngliga
gʻulu solib jiqqamusht qilib urishtirasan. Mening
qalbimga boylik vahmini solib, g“ayrat-u shijoatli,
qattiqqoʻl qilib yaratgan ham oʻzingsan-ku? Nega endi
menga behisob boylik ato qilib uni ehtiyot saqlashimga




oʻzing xalaqit berasan. Nega yoʻqsillarni menga qayrab
qoʻyding? Roʻza tutsam, namoz oʻqisam, fitr roʻza bersam,
zakot-u ushrni kanda qilmasam, hajga borib Muhammad
alayhussalomning xoki poklariga boshimni urib qaytgan
boʻlsam, nega endi meni yana tagʻin bunchalik qattiq
jazolarga mustahiq qilasan? Namoz oʻzi kim boʻldi? Din
yoʻlidan qaytgan, islomiyat aqidalarini oyoqosti qilib,
eshon-u mullalarni kaltaklab yuribdi-ku, u kofirni nega
jazolamaysan? Ehtimol, uni jazolashni mening zimmamga
yuklab qoʻygan boʻlsang kerag-u, vaqtida amringni bajo
qilmaganim bois endi mening oʻzimni jazolayotgan
boʻlsang kerak. Masjidlarga ot bogʻlab, tunlari aziz
avliyolarning xonaqohlarida yotib yurgan u kofirni
allaqachon qatl etmogʻim darkor edi. U gumroh begunoh
bandalaringning qonini toʻkib yuribdi. Axir oʻzing Qur'oni
sharifda «Al-qasosu minal-haq», deb bitib qoʻyibsan-ku.
Demak, qasos olmoq musulmon bandang uchun ham qarzu, ham farzdir. Demak, mening ham qalbimda qasos oʻtini
oʻzing yoqmoqdasan, e, xudo. Qonga qon, jonga jon olaman.
Suyukligim, suyangan tog'im Zamonbekning bir qoshiq
qoni uchun kofir Namoz avlodining hammasini
boʻgʻizlayman. Zamonbegim, ishlarimning rivoji, dono
maslahatchim eding, qabringda tinch yot. Oʻchingni
olaman, oʻgʻlim. Meni himoya qilib sen shahid ketding,
xotining beva, asaldek shirin farzandlaring yetim qoldi,
toylogʻim. Mard eding, arslon eding, shahid ketding. Xudo
koʻnglimga soldi, oʻ“chingni olaman».

Hamdamboy xuddi uyqudan uygʻongandek bir
seskanib uyoq-buyogʻiga qarab oldi. Tancha ustidagi
kumush qo'ngʻiroqchani jahl bilan silkitdi. Eshik ovozsiz
ochilib, ostonada, ikki qoʻli koʻksida, boshi xiyol egilgan
xizmatkor koʻrindi:

— Mirzoni chaqir buyoqqa.

Xiyol oʻtmay yuzi zahil, qovoqlari salqigan Olim
Mirzo koʻrindi. Ichkari kirishga botinolmay u ham
ostonada qoʻl qovushtirdi.




— Qachon qaytding? — tanchadan boshini koʻtardi
Boybuva.

— Kechalab yoʻl bosib keldim, — deb qoʻydi Olim
Mirzo.

— Xoʻsh, Kattaqoʻrgʻon taraflarda nima gap?

Olim Mirzo aslo so“ramang degandek umidsiz qoʻl
siltab qoʻydi:

— Hammayoqda shu battol Namozning gapi.

— Akam bilan gaplasha oldingmi?

— U kishiga ham oson emasdur, Boybuva, —
xoʻrsinib qoʻydi hamon qoʻl qovushtirib turgan Olim
Mirzo, — Zamonbek sizga farzand boʻlsa, u kishiga
kuyovdir. Kuyov farzanddan a'lo, deydilar mashoyixlar,
poloponidan ayrilgan chumchuqdek chirqillab yotibdilar.

— Akam menga hech gap aytmadimi?

Olim Mirzo orqasiga oʻgirilib eshikni ichidan berkitib,
past ovoz bilan dedi:

— Arslonqul Namoz bilan kalla talashib yurgan
ekan.

— Xoʻsh? — Boybuvaning koʻzlari charaqlab, yuzlari
nurlanib ketgandek boʻldi.

— Namozning boshini kesib berishga rozi boʻlibdi.

Hamdamboy oʻrnidan turib, negadir kaftlarini birbiriga ishqalay boshladi.

— Rozi boʻlibdi degin?

— Ha, rozi boʻlibdi. Faqat va'da qilingan tilloning
yarmini oldin olaman, debdi.

— Men rozi. Mana, xaltaga solib, tayyorlab
oʻtiribman uni. Hoziroq joʻna. Olim Mirzo, butun
hayotim davomida hamdamim boʻlgan eding, bu ishda
ham hamdamim oʻzingsan. Hoziroq joʻnay qol, oq yoʻl
senga... endi menga Mirzo Qobilni chaqirib ber.

Mirza Qobil bir necha kundan buyon azador
Boybuvaning koʻnglini ovlash uchun shu yerda
tunayapti. Boshqa azadorlarning uyiga nomigagina borib
fotiha oʻqib keldi. Qolgan vaqti shu yerda oʻtayapti




uning. U behad qoʻrqib ketgan: otishmada oʻlgan
yigitlarining ota-onalari «jang qilishni bilmas ekansan,
nega bizning oʻgʻlimizni olovga boshlab kirding», deb
uning oʻzini qora kaltak qilib yuborishlari hech gap
emas. Bundan tashqari, xizmatingga berib qoʻygan
oʻgʻlimni ehtiyot qila olmading, deb Hamdamboy ham
uni sogʻ qoʻymasa kerak. Boyning gʻazab toʻla qalbi
bugun boʻlmasa ertaga junbishga keladi, hiqildog'idan
siqib olishi hech gap emas axir. Mirza Qobil och boʻrining
qarshisiga boylab qoʻyilgan qoʻzichoqning ahvoliga
tushib qolgan hozir. Dir-dir qaltirab, tun-u kun boyning
koʻzini poylab, yuragini hovuchlab oʻtiribdi.

— Assalomu alaykum, Boybuva, — dahlizda turib
boshi yerga tekkuncha ta'zim qildi hokim.

— Nechta qurollangan yigit topib kelishing mumkin
hozir?

— Boybuva, ular... azador-ku?

— Tupuruk quriguncha muhlatda oʻnta qurollangan
yigit topib kelasan.

— Boybuva...

— Jdoʻna.

Hamdamboy ikki oʻgʻli, kuyovlari,
amakivachchalari boʻlib sakkiz yigitni qurollantirib
hokimning qaytishini ko'chada kutib turdi. Mirzo
Qobil, garchi boy janoblari unga tupuruk quriguncha
muhlat bergan boʻlsa ham, kun peshindan oqqanda
qaytdi. Kechikkani uchun Boybuva uni bir
qamchilamoqchi ham boʻldi-yu, ammo, hozir
bajarmoqchi boʻlgan yumushida hokimning sadoqati
darkor boʻlgani uchun shashtidan qaytdi. Boy oʻn
sakkiz otliqning oldiga tushib, soʻnggi paytlarda boshi
balolardan chiqmay qolgan Jarqishloq tomon ot
choptirib ketdi. Boʻrining bolasini oʻldirib bo'lmas
emish. Ona boʻri qattiq quturib oʻch olarkan.
Qoʻyxonaga kirib olib, qoʻy-u qo'zilarni boʻgʻizlarkan,
duch kelgan odamning qornini yorib tashlay berarkan.




Hamdamboy ham hozir bamisoli quturgan ona boʻriga
oʻxshardi. Qoʻyxona axtarib ketmoqda u. Himoyasiz
qolgan qoʻzilarni tutib olib tomogʻiga tishini botirib,
qonini toʻyguncha so'rish ishtiyoqida yonib bormoqda
u. Namozning avlod-ajdodini qirib tashlamaguncha
qonga boʻlgan tashnaligi qonmaydiganga oʻxshaydi.

VII bob

«Dadamni otib qoʻydilar...»

Jarqishloqning koʻrimsizgina masjidiga yigirma
chog'lik yosh-u qari toʻplanib peshin namozini o“qimoqda
edilar. Hamdamboy, hovlisi koʻcha yuzida bo“lgan mana
shu masjid oldida terga pishib ketgan otining jilovini
tortdi:

— Masjidni qurshab turinglar, — dedi shosha-pisha,
— hech kimni chiqarmanglar. Hokim, meni qotilning
xonadoniga boshla.

Chorakor Xolbek bilan paxsakash Javlonqul devor
darmiyon yashaydilar, oralarini pastakkina kesak
devor ajratib turadi. Tut novdasidan toʻqilgan chetan
eshikcha orqali kirdi-chiqdi qilishadi, hamsoya tovoq
qilishadi. Yurt notinch bolgandan buyon jo'jabirday jon
boʻlgan bu ikki xonadon yana ham yaqinlashib ketgan.
Ipakdek mayin tabiatli, hammaga birdek mehribon,
beozor Bibiqiz xolaning sil kasaliga chalinib qolganiga
ikki-uch yil boʻlib qoldi. Bu dardi bedavoni Sergey tabib
ham davolay olmadi. Hozir Bibiqiz xola bir ahvol boʻlib
qolgan.

Onaizor begona ellarda yurgan Nasibasiga intiq edi:
qizi bilan koʻrishdi-yu, ahvoli yengillashish o'rniga
negadir battar ogʻirlashib qoldi. Kechadan buyon
tomog'ida gʻargʻara bor. Oyogʻi sovub boryapti. Bugun
koʻzlari tepaga tortib, hushidan ham ketib qoldi. Hozir
ikki xonadonning erkag-u xotini, bola-yu chaqasi




bemorning yoniga toʻplanishgan. Hushiga kelib koʻzini
ochishini kutishyapti. Rozi-rizolik tilashib, vidolashib
olmoqchi edilar.

Har ikki hovlining koʻcha eshigini bir vaqtda shiddat
bilan doʻpillatib qolishdi. Ahvol olish uchun hovliga
chiqqan Nasiba hovliqib orqasiga qaytdi.

— Dada, otliqlar.

— Kim ekan ular? — shoshilib oʻrnidan turdi
Javlonqul. Ikki hatlab koʻcha eshik oldiga borib,
tirqishidan moʻraladi... e xudo, e, parvardigori olam, bu
qanaqa koʻrgilik boʻldi yana. Mirza Qobil qilich
yalangʻochlab turibdi. Hamdamboyning qoʻlida
sakkizotar to'pponcha.

Eshik yonida turgan yigitlardan biri osmonga qaratib
oʻq uzdi:

— Och eshikni tezroq.

Javlonqul yoshiga yarashmaydigan bir tezlik va
chaqqonlik bilan orqasiga qaytdi:

— Nasiba, Omon, Barotali ogʻilxonaning tomiga
yuguringlar. Miltiqlar tomda, beda gʻ“aramining ostida.
Qurollaninglar.

Uchovlari ogʻilxona tarafga oʻtishga arang ulgurib
qolishdi. Mirza Qobilning yigitlari omonat qurilgan
koʻcha eshikni tepib qulatib, hovliga bostirib kirishdi.

— Ushla oʻgʻriboshini, — qoʻlini bigiz qilib
Javlonqulni koʻrsatdi Hamdamboy.

Besh-olti azamat yigit birdan tashlanib, pahlavon
paxsakashning baquvvat qoʻllarini orqasiga qayirib,
oʻzini hovli oʻrtasidagi qari nok daraxtiga chandib bogʻlay
boshladilar.

— Namoz qayerda? — Javlonqulning gʻazabdan
qaltirab turgan iyagini qoʻlidagi to'pponchaning sovuq
dastasi bilan ko'tardi Hamdamboy.

Narigi hovlidan oyogʻi shol boʻlib yotib qolgan
Xolbekni sudrab chiqishdi. Xolbekning dardga chalingan
oyoqlari ingichka tortib, oʻzi ham ozib, chaqaloqdek




kichkina boʻlib qolgan ekan. Boyning oyog£ʻi ostiga
tashladilar uni.

— YTanchaga berkinib yotgan ekan, — axborot berdi
sudrab chiqqan yigitlardan biri.

— Namoz qani deyapman? — Javlonqulning iyagini
yana ham baland koʻtardi Hamdamboy.

— Boybuva, — entikib dedi Javlonqul, — nima gap
oʻzi, tushuntirsangiz-chi.

— Uylarni tinting, — buyurdi Hamdamboy, —
Namoz topilmasa, sen oʻgʻriboshini naq peshonangdan
otib tashlayman.

Xuddi shu paytda bemor yotgan xonadan qiy-chuv
eshitilib qoldi. Qizaloqlarning faryodi, oʻgʻil bolalarning
dodlagani hammayoqni qoplab ketdi.

— Uyga kirmanglar, — sherdek oʻkirib yubordi
pahlavon paxsakash, — xotinim betob, oʻlim bilan
olishib yotibdi u bechora. Musulmonlar, insof bormi
senlarda.

— Xotiningni jonini mening oʻzim sugʻurib olaman,
— g'azabdan tishlarini sindirgudek gʻijirlatib dedi
Hamdamboy. — Azroil mening oʻzimman. Ha, men
Azroilman. Joningni olaman hammangni.

— Boybuva, insof qiling.

— Tilingni tiy, oʻgʻriboshi.

— Sening oʻzing oʻgʻrisan, — taniga bogʻlangan
arqonni uzishga intilib dedi Javlonqul.

— Otib tashlayman.

— Xotinim jon beryapti deyapman, insofsiz.

— Oldin oʻzing oʻlasan, mana.

Gʻazabdan oʻzini yoʻ“qotgudek bir koʻyga tushgan
Hamdamboy Javlonqulning qoq peshonasini moʻljalga
olib tepkini bosdi. Soʻnggi paytlarda u garchi hamisha
yonida toʻpponcha olib yursa-da, uni kamdan-kam otar.
yaxshi moʻljalga ololmasdi. Lekin bu gal oʻqi xato
ketmadi. Javlonqul nimadir aytmoqchi boʻlgandek
lablarini choʻzgancha boshi bir tomonga ogʻib, jim qoldi




Xuddi shu daqiqada ogʻilxona tomidan gumburlab oʻq
ovozi eshitildi. Mirza Qobilning yigitlaridan biri oʻq
tegib bir sakrab yerga chalqancha tushdi. Boshqa biri
sheriklari qatori qochib bora turib, koʻcha eshik ostonasi
oldida munkib ketdi.

— Namoz, — vahima ichida baqirib yubordi qochib
borayotgan yigitlardan biri.

Mirza Qobilning navkarlari, boyga tarafkash boʻlib
kelgan qarindosh-urugʻlari «Namoz» degan soʻzni
eshitib, bir nafas dovdirab turishdi-yu, soʻng toʻsatdan
oʻzlariga kelib, ostilarida depsinib turgan
bedovlarning boshini duch kelgan tomonga bura
boshladilar.

— Qayt, hammang, — baqirdi Hamdamboy, — hech
qanday Namoz yoʻq bu yerda. Mirza Qobil, sen chorvoq
tomondan oʻtib ogʻilxonani oʻqqa tut. Hammasini qirib
tashlamaguncha ketish yoʻq bu yerdan. Davrbek,
akangning oʻchini ol oʻgʻlim, uylariga oʻt qoʻy bu
gazandalarning...

Og'ʻilxona tomida Nasiba, Omon, Barotali uchovlari
hovlidagi quturgan yigitlarning har bir harakatini
kuzatib, nazardan qochirmay moʻljalga olib turgan
edilar. Javlonqulni otganlarini koʻrib uchovlari barobar
oʻq uzishdi. Barotali yigit boʻlib qoʻliga miltiq
ushlamagandi, oʻqi bekorga ketdi uning. Nasiba otasiga
oʻq uzilganini koʻrib, dovdirab qoldi shekilli boyni
moʻljalga olib turgan boʻlsa-da, oʻqi boshqa birovga
tegdi... onasi oʻlim oldida, otasini ham otib tashlashdi
uning. Nima qilsin. Nima qilishi kerak shu paytda?
Dodlab oldilariga borsinmi? Ha-ha, borgani ma'qul, otasi
boshi qiyshayib, boʻynidagi arqonga osilib qoldi, yechib
olishi kerak...

— Men oldilariga boraman, — sakrab oʻrnidan
turmoqchi boʻldi Nasiba.

— Yot, — yelkasini pastga bosdi Omon.

— Qoʻlingni ol, Omon.




— Yot deyapman... — qichqirib yubordi Omon.
Maydon tomonidan ketma-ket otilgan oʻq Nasibani tom
bagʻirlab yotishga majbur qildi. Oʻq quruq beda
gʻaramini vishillatib kuydirib, shundoqqina
yonginasidan oʻtib ketdi. Nasiba silliq suvalgan muzdek
tomga boshini qoʻyib bir nafas jim qoldi... yoʻq, boʻlar
ish boʻldi, endi oʻzini qoʻlga olib, aql bilan ish koʻrmog£ʻi
kerak. Tomda uch kishi yotishibdi. Eng mergani Nasiba,
jang koʻrgani ham shu. Nima boʻpti otliqlar hujum qilgan boʻlsa, ularning hech biri yaxshi otolmaydi, buni
Nasiba yaxshi biladi.

— Miltiqni menga ber, — Barotaliga shivirladi
Nasiba, — sen og'ʻilxona orqali hovliga bor, dadamga
yordam koʻrsat.

— Opa, opajon, — qattiq qoʻrqib ketgan Barotali
dagʻ-dagʻ qaltirardi.

— Tush tezroq.

Otliqlar pana-panaga pusib olishib, beda gʻaramini
oʻqqa tuta boshladilar. Qimirlashning ham, bosh
koʻtarib uyoq-buyoqqa qarab olishning ham hech iloji
boʻlmay qoldi. Nima qilishi kerak?.. Namoz akasi
boʻlganda nima qilardi? Yoʻq, bu yerda ortiq qolib
boʻlmaydi, ana beda ham lovillab yona boshladi, yo
rabbiy. Omon ikkovlari g“aram ostidagi yashirin
tuynukdan sakrab, ogʻilxonaga tushdilar. Bu yerdan
tashqarida nima boʻlayotganini, ganim qayerga
pusganini hech koʻrib boʻlmaydi. Qurshovni siqib
kelishlari mumkin. Tomdagi alanga ham kuchayib
ogʻilxonaning ichiga oʻta boshladi. Otlar bezovta kishnab,
depsinib, arqonni uzgudek urinishyapti. Oʻt ketsa kuyib,
jizgʻinak boʻlib qolishlari mumkin.

Yechib, otlarni hovliga chiqarib yuborishdi.

— Omon, sen emaklab hovliga bor, — shoshilib
buyurdi Nasiba, — opamlarni qoʻriqla.

— Sen yolg'iz qolasan.

— Emakla deyapman.




Xayriyat, Omon ortiqcha gap qaytarmadi. Emaklab
eson-omon hovliga ham oʻtib oldi. Oʻq ovozlari yaqindan,
juda yaqindan kelayapti. Demak, halqani toraytirib
kelishibdi. Og'ilxonaning ichi achchiq tutunga toʻldi.
Yoʻq, bu yerda qolib boʻlmaydi. Nima qilish kerak? Huv
narida suv oʻtadigan opchin bor. Oʻshandan Karim
Sagʻirning bogʻiga emaklab oʻtsa boʻladi. Nasiba qoʻlida
ikki miltiq, tutun qoplagan yer bagʻirlab borib, opchindan
tezgina oʻtib ketdi. Oʻzi ham bilmaydi — vujudidagi bu
kuch qayoqdan paydo boʻldi ekan shu paytda. Nazarida,
hayajonlanayotgani ham yoʻqqa oʻxshaydi. Ruhida
sokinlik, fikrlarida aniqlik sezayapti. Miyasida ketmaket rejalar tugʻilib bormoqda. Pastak devorga tirmashib,
yana bir boqqa tushdi. «Orqalariga oʻtib olishim kerak.
Qayerdan xavf kutmagan boʻlsalar, oʻsha yerdan
moʻljalga olaman ularni...» fikridan oʻtdi Nasibaning,
— e, xudo, yana ozgina kuch, yana bir oz xavfsiz fursat
ber menga. Otamning oʻchini olay, onamning oʻchini
olay, jur'at ber menga... Voy shoʻrim, tomga qanday
chiqdim endi? Chiqaman, xudo xohlasa chiqaman. Devor
orqali bostirmaga, keyin tomga oʻtib olaman. E, xudoyim,
yana ozgina kuch ato qil menga...»

Tom toʻla oʻtin ekan. Oʻtinlar orasiga choʻkib, Nasiba
atrofni tezgina kuzatib chiqdi. Koʻksi temirchining
damidek koʻtarilib tushib, nafasi qisilib boryapti. Lekin
fikri hamon tiniq, qoʻli ham qaltirayotgani yoʻq. Yuz
odimcha narida uch otliq oʻzlarini devor panasiga olib
turishibdi. Otlar betoqat, bir joyda tek turolmay
depsinib qoʻyishadi. Terakdek novcha otliq, qoʻlini
ogʻziga karnay qilib nimadir deyapti... Nasibaning etlari
jimirlab ketdi. Otasiga oʻq otgan maxluq mana shu
boʻlsa kerak. Oʻsha mash'um toʻpponchasini ham
qoʻlida ushlab turibdi... Nasiba novcha otliqning
yelkasini moʻljalga olib, asta-sekin tepkini bosdi. Otliq
yuqoriga qarab bir intildi-yu, soʻng asta-sekin engashib
otning yoliga boshini qoʻydi.




— Bobomni otib qoʻydilar, — butun Jarqishloqni
boshiga koʻtarib yubordi novcha otliqning yonginasida
turgan bir yigit. So'ng yordam berish uchun shoshilib
otdan tushayotgan edi, Nasiba otgan oʻq qoq
peshonasidan teshib oʻtdi shekilli, boshini egdi-yu,
egilgancha yuztuban yerga yiqilib tushdi. Uchinchi otliq
bedovga qamchi bosib, Javlonqulning uyini qurshovga
olgan yigitlar oldidan oʻqdek uchib oʻtarkan:

— Qurshovda qoldik, — deb baqirib yubordi, — narigi
tomonda hammani qirib tashladilar.

Bir zum oʻtar-oʻtmas Jarqishloq xuddi suv quygandek
jimjit boʻlib qoldi. Goʻristondek ogʻir bu jimlik ko'p ham
uzoqqa choʻzilmadi. Javlonqulning uyidan koʻtarilgan
faryod hamqishloqlarining suyak-suyagigacha zirqiratib
yubordi.

VIII bob

Qotillar maslahati

Namoz Pirimqul oʻgʻlining boshini kesib keltirish
xususida oʻziga xos bir raqobat bormoqda edi. Polkovnik
Sokolskiy janoblari qanchadan-qancha askarlarni
ortidan ergashtirib, tinim bilmay ot qoʻyib yuribdi.
Mingboshi-yu boʻlis hokimlari navkarlaridan tashkil
topgan to`dalar qishloqlarni kov-kov qilib yuborishyapti. Politsiya boshqarmasining men degan
izquvarlari har tomonda izgʻib yurishibdi. Hammalarining orzulari bitta: Namozning boshini kesib
keltirish. Shu boshni kesib keltirib, podpolkovnik
polkovnik boʻlib olmoqchi, ellikboshi mingboshilikka
koʻtarilmoqchi, yana bittasi yuz ming tillani qoʻlga
kiritmoqchi.

Tun-u kun ot qoʻyib yurganlarning har biri bu ishni
men bajarishim kerak, e xudo, oʻzing yordam ber, deb
tavallo qiladi. Ba'zan biri ikkinchisining rejasini ataylab




buzib qoʻyadi. Namozga yetay-yetay deganda panada
turib, oyogʻidan chalib yiqitadi.

Ana shunday kunlarning birida Kenja Qora ham
oʻrtaga ot solib, uloqni yakka oʻzi yoppa qilmoqchi boʻldi.
Qasoskor yigitlarni tutib berishda u ancha-muncha ish
koʻrsatgandi. Agar Namoz Pirimqul oʻgʻli Sibirga surgun
boʻlganda yoki qatl etilganda Kenjavoyning oshigʻi olchi
boʻlardi. Politsiya boshqarmasi tomonidan va'da
qilingan lavozimga koʻtarilib, ot minib, savlat toʻkib
koʻchalardan oʻtardi. Namoz qamoqxonadan qochganini
eshitib Kenja Qora yig'lamoqdan beri boʻldi. «Nega
qochding, — deb yer tepindi u, — nega meni naqdgina
boʻlib qolgan amaldan mahrum qilding. Axir seni bugun
boʻlmasa ertaga bari bir oʻldirishadi-ku. Undan koʻra
oʻlimga ertaroq rozi boʻlib menga oʻxshaganlarni qoʻllab
yuborsang boʻlmasmidi? Arvohingga fotiha oʻqib
turardim, qoʻy soʻyib xudoyi qilardim. Bas, endi seni
yoʻqotaman. Ilgari sigirdek sogʻib sutingni ichib
yuruvdim, endi seni soʻyib, kalla-pochangni sotaman, sen
omon ekansan, menga amaldorlik tegmaydi. Tekkanda
ham xoin deb bir kechada otib ketishadi meni. Yoʻq, men
ham yashashim kerak. Boshingni olsam ham amaldor
boʻlaman, ham pulga yolchiyman...»

Mixail toʻra Namoz Pirimqul oʻgʻli otryadlariga
aloqador kishilarni tutishda yaxshi ish koʻrsatdi,
tadbirkor nozir sifatida ma'murlar oldida e'tibor qozonib,
politsiya boshqarmasiga katta lavozimga koʻtarilib
ketgandi. Kenja Qora uni axtarib Samarqandga joʻnadi.

Bu uchrashuv Kenjadan koʻra ham koʻproq Mixail
toʻrani xursand qilgandek edi. Avvalgi uchrashuvlarida
hech qachon uni bagʻriga olib yelkasidan silamasdi, bu
gal hatto peshonasidan bir-ikki bor oʻpib ham qoʻydi.
Ikkovlari uchrashganda ruscha, oʻzbekcha soʻzlar
qorishmasidan faqat ikkovlarigina tushunadigan g'alati
bir til paydo boʻlar edi. Bu tilning soʻzlari sanoqli
boʻlganidan goho bir-birlarining fikr-u maqsadlariga




soʻzsiz ham imo-ishoralar-u ma'noli boqishlari orqali
tushunaveradigan boʻlib qolishgan.

— Men sizni sogʻingan, — dedi Mixail toʻra
Kenjavoyni bagʻridan boʻshatib.

Kenjavoy: «Rahmat, men ham sizni hech qachon
unutgan emasman, xudo xohlasa oʻlguncha ham
unutmayman», degan fikrni lo“ndagina qilib
tushuntirmoq uchun qoʻlini koʻksiga qoʻyib, boshini
tizzasiga yetguncha egdi:

— Qulluq.

— Ona hayot?

— Onam oʻldi.

— Yomon. Sizni uylantirmabdi, yomon.

— Meni siz uylantiradi.

— Men sizga ota boʻladi, yaxshi?

— Men sizga oʻgʻil boʻladi, yaxshi?

— Namoz yomon, — yana qoʻllari bilan allaqanday
harakatlar qila boshladi Mixail tora, — bizni qiynadi.
Biz charchadik. Ushlash yoʻq. Borsa qochadi. Chatoq.

Kenjavoy kulimsirab turib koʻksiga yengil mushtladi:

— Uni men oʻldiradi.

— 812 oʻldiradi?

— Ha, kallasini oladi. Toʻra janoblari yordamchi
beradi.

— Kimni beradi?

— Arslonqulni beradi. Arslonqul Namozni yomon
koʻradi. Hokimlik talashadi. Tushundi?

— Tushundi. Siz kalla keltiradi. Dahbedga politsiya
noziri boʻladi. Tushundi?

— Tushundi.

Oʻsha kuni ikkovlari oʻrtasidagi suhbat naq
peshingacha davom etdi. Kenjavoy: «Bu gal Namozning
otryadiga kirib olish oson boʻlmaydi, yigitlarni saralab,
ming chigʻiriqdan oʻtkazib olayotgan emish, Namozda
menga nishatan achinish hissini qo'zgʻash uchun bir
quvlik ishlatishga toʻgʻri keladi. Chunonchi, mening




uyimga politsiyachilar bostirib borib, el koʻziga
nomigagina otishgan boʻlsin, so'ng meni ushlab qo'limga
kishan urishsin, guzardagi tolga bogʻlab Namozni topib
berasan, deb qiyin-qistovga olishsin. Mendan javob
olisholmagach, uyimga oʻt qoʻyib oʻzimni Dahbedga
keltirib qamashsin...» degan fikrni tushuntirish uchun
naq qora terga botib ketdi. Hamsuhbatining rejasi
puxtaligiga tan bergan Mixail toʻra uni qayta-qayta
maqtab:

— Biz uysiz qoladi? — deb soʻradi oxirida achingan
boʻlib.

— Toʻrtta yogʻochdan bitta uy boʻladi, — deb qoʻydi
Kenjavoy.

— Keyin qamoqdan qanday qochadi?

— Meni politsiya qochiradi. Tushundi?

— Tushundi? Siz zoʻr. Siz orden oladi. Pul oladi. Ot
oladi. Nozir boʻladi. Endi aytsin, Arslonqul bilan qanday
gaplashadi?

— Siz xat beradi, — yana qayta boshdan
tushuntirishga kirishdi Kenjavoy. — Xatga muhr bosadi.
Tushundi?

Mixail toʻra, bari bir Susanin janoblari bilan
maslahatlashib olmogʻim kerak, deya fikridan oʻtkaza
boshladi. Garchi politsiya boshqarmasi, ayniqsa uning
jinoyat qidiruv boʻlimi Namozga qarshi har qanday chora
koʻrishga huquqli boʻlsa-da, Arslonquldek katta bir
jinoyatchi bilan aloqa o'rnatmoq uchun Namoz
harakatini tugatishga boshchilik qilayotgan polkovnik
janoblaridan fatvo olishi, hech bo`lmaganda ogohlantirib
qoʻyishi kerak. Bundan tashqari oʻzbekda: «Mushuk ham
bekorga oftobga chiqmaydi», degan naql bor. Arslonqulga
nimadir va'da qilishga toʻgʻri keladi. Xoʻsh, unga nima
va'da qilinsa yaxshi boʻlarkin? «Namozni qoʻlga
tushirishda politsiyaga yordam bersang, gunohing avf
etiladi. Xohlasang biror yurtining hokimligi yoki
mingboshiligini ham ola qol», deya va'da beriladigan




boʻlsa demak, Susanin janoblaridan albatta oq fotiha
olinishi shart.

Oʻy surib ketgan Toʻra janoblari kulimsirab oʻtirgan
Kenjavoyga yuzlandi:

— Siz bugun Samarqandda qoladi.

— Samarqandda qoladi? — negadir yuragiga xavotir
tushib qoldi Kenjavoyning.

— Men xoʻjayin bilan maslahat qiladi. Kenjavoyning
koʻnglidagi xavotir endi tashvishga aylana boshladi.
Bordi-yu, uning rejasi qabul qilinmasa, unda nima
boʻladi? б

— Siz xoʻjayin emas?

— Men xoʻjayin, — oʻng qoʻlining kaftini boshiga
qoʻygancha davom etdi Mixail toʻra, — ustimda yana
bitta xo'jayin. Endi tushundi?

Ertasiga Kenja Qora Arslonqul bilan munozara olib
borish uchun guberniya politsiya boshqarmasi
tomonidan vakil etilganligi haqida shu boshqarmaning
guvohnomasi bilan Arslonqul nomiga bitilgan maxsus
xatni olib, yana Dahbedga qaytib ketdi. Sal kun o'tmay
jazo otryadi kelib uning uyiga oʻt qoʻydi, oʻzini hibsga
oldi. Hibsga olinganining toʻrtinchi kuni qamoqxonadan
qochganligi haqida ovoza tarqaldi.

Joʻyi Devonada otishma boʻlib oʻtgan kuni kechasi
Kenja Qora Namozning choʻlda berkinib yotgan
otryadiga qoʻshilib oldi. Koʻngliga yaqin doʻstlaridan judo
boʻlib, bagʻri ezilib yotgan Namoz Kenjavoyning
boshlaridan siladi. «Zolimlarni tugatsak, senga oʻzim
dangʻillama uy qurib beraman», deb koʻnglini koʻtardi.
Ot berdi, yelkasiga miltiq taqdi. Kenja Qora oʻz rejasining
bunchalik puxta, bekam-u koʻst amalga oshganidan
oʻzida yoʻq xursand boʻlib, endi Arslonqulning qoʻltigʻiga
qoʻl solib koʻrish payiga tushib qoldi.

Lekin bu qaysar Arslonqulga qanday yaqinlashsa
boʻlarkin: gapni nimadan boshlashi kerak? Arslonqul
Namozni yomon koʻradi, bu aniq. Namoz uni talonchilik




qilgani uchun bir necha bor kaltak-lagan. Kuni kecha
ham ikkovlari oʻrtasida anchagina dilsiyohlik boʻlib oʻtdi.
Arslonqul Boʻgʻajil mingboshisining kichik xotinini
oʻgʻirlab kelgan ekan, Namoz uni yana kaltakladi,
kaltaklaganda ham oʻlasi qilib kaltakladi.

Qarorgohlardan biriga qisqa muhlatga toʻxtagan
qasoskorlar qurigan oʻt-oʻlanlar ustiga yonboshlashib,
ikkitadan, uchtadan boʻlib olib suhbatlashar, bir xillari
choʻzilib uxlar, egar-jabduq tikish bilan mashgʻul edilar.
Kenja Qora tepalik yonbagʻrida chalqancha yotgan
Arslonqulning yoniga sharpasiz borib, sekin tomoq qirdi.

— Nima gaping bor, chaqimchi? — boshini: xiyol
koʻtardi Arslonqul.

— Bek aka, yoningizda men ham jindak mizgʻisam.

— Boshqa joy qurib ketibdimi? Nari ket, sendan
jirkanaman.

— Sizning yoningizda bexavotir uxlayman, bek aka,
— qovjiragan oʻt ustiga yonboshladi Kenja Qora, — siz
har qanday sharpani tez sezasiz, usta mergansiz.

— Tilyogʻlamalikda senga teng keladigani yoʻq oʻzi.
Xoʻsh nima gaping bor?

— Undan keyin siz Namoz akamga qaraganda
tadbirkorroqsiz.

— Kim aytdi bu gapni senga?

— Yigitlar shunday deyishyapti.

— Yigitlar yana nima deyishyapti?

— Arslonqul ogʻamiz mard yigit. Uning ham bekligi,
ham xonligi bor. Agar otryadga u boshliq boʻlganda
allaqachon jazo otryadlarini qirib tashlab, hammamiz
bittadan yurtga hokim boʻlib olardik deyishyapti.

— Chuchvarani xom sanashibdi.

— Nega unday deysiz, bek aka?

— Sotqinsan, yoʻqol bu yerdan.

— Agar siz xohlasangiz...

— Bas qil.

— Yigitlar sizga yordamlashmoqchi.




— Qanday qilib? — toʻsatdan ogʻzidan chiqib ketdi
Arslonqulning.

— Bilmadim... — mujmalroq qilib dedi Kenja Qora,
— ishqilib sizni oʻzlariga bek qilib koʻtarishmoqchi.

Kenja Qoraning bunchalik dadil suhbatga
kirishayotgani Arslonqulni choʻchitib yubordi. Bundan
bir necha kun oldin u Hamdamboyning odami bilan
uchrashib, Namozning boshini olishga soʻz bergan, uch
ming tillani naqd sanab olgan edi. Nahotki, bu bitimdan
Kenja Qora xabardor boʻlib qolgan boʻlsa. Yoki, Namoz
Arslonquldan gumonsirab, gap olish uchun Qora
sullohni ataylab ishga solyaptimikin?..

— Itvachcha, — sakrab oʻrnidan turib,
suhbatdoshining kekirdagidan boʻgʻib oldi Arslonqul, —
meni kim deb oʻylading, Namozdek avliyo bir odamga
meni tenglashtirishga qanday tiling bordi?

Kenja Qora hamisha qaltis oʻyinlar oʻynab oʻrganib
qolgan. Eng ogʻir pallada ham oʻzini yo“qotmadi u. Aqlli,
sovuqqon bu yigit xuddi sher oʻrgatuvchidek juda
ehtiyotkor harakat qiladi. Sher o'rgatuvchi qarshisidagi
yirtqichning koʻzlarini poylaydi, xulqini yaxshi oʻrganadi.
Tashlanmoqchimi yoki pishqirib shunchaki qoʻrqitmoqchimi — hammasini bilib turadi. Arslonqul oʻshqiryapti.
Ammo, uning koʻzlarida g'azabdan koʻra koʻproq quvonch
porlayotgandek, ovozida hadiksirash, oʻljasini ehtiyot
qilmoqchi boʻlgan yirtqichning qizgʻanish bilan
oʻkirishiga oʻxshash bir narsa sezilib turibdi. «Tuzoqqa
tushding» deya fikridan oʻtkazdi Kenja Qora. Soʻng:

— Astaroq, oʻldirib qoʻyasiz, — deya yolvorgan boʻldi.

— Oʻldiraman, — pishqirib dedi Arslonqul, — ayt,
kim yubordi seni, Namozmi?

— Yo'q.

— Nazarmatmi?

— Yoʻq.

— Ayt tezroq, boʻlmasa boʻgʻib tashlayman sen
ayg'ʻoqchini.




— Bek aka, qoʻlingizni oling, — xirillab dedi Kenja
Qora. — Sizga atalgan noma bor.

— Noma?

— Chekkaroqqa chiqaylik.

Qamishzor ortiga oʻtib, ajriq ustiga omonat oʻtirishdi.
Atrofda hech kim yoʻq, huv narida tushovlangan otlar
oʻtlab yuribdi xolos.

— Qanaqa noma? — hamon suhbatdoshiga
ishonmasdi Arslonqul.

— Siroʻrtamizda qolishiga soʻz bering, — buyruqdek
bir ohangda dedi Kenja Qora.

— Soʻz beraman.

— Sir oshkor boʻlsa ikkimizni ham qatl etishadi.

— Bilaman.

— Qasam iching.

— Nomani ol buyoqqa xunasa! — betoqat boʻlib dedi
Arslonqul, — meni qasam ichishga majbur qiladigani
hali tugʻilmagan. OI deyapman.

Endi Kenja Qora ikkilanib qoldi. Bordi-yu Arslonqul
uni sotib qoʻysa-chi, toʻg'ri Namozning yoniga yetaklab
borsa-ya. «Tonaman, men bunaqa xat koʻrsatgan
emasman. Meni badnom qilish uchun oʻzlari toʻ“qishgan
bu xatni, deb turib olaman. Namoz akam menga ishonadi.
Arslonqulning oʻzidan shubhasi bor uning...» — deya
tezgina oʻylab oldi Kenja Qora.

Noma guppi choponning qoʻltigʻiga, avra bilan
astarning orasiga qoʻyib, qavib yuborilgan ekan.
Arslonqul uning juda ehtiyotlik bilan berkitilganini
koʻrib «yoʻq, bu sinash uchun qilinayotgan ish emas»,
deya fikridan oʻtkazdi. Lekin ikkovlari ham g'irt
savodsiz boʻlganlari uchun nomani o`qiy olmasdilar.
Kenja Qora uni yodlab olgan ekan, yod oʻqib berdi.
Arslonqulning yuzlari nurlanib ketgandek boʻldi,
koʻzlarida oʻt yondi:

— Demak, polkovnik janoblaridan degin?

— Xuddi shunday, bek aka.




— Demak, mening gunohimdan oʻtmoqchi ekanlar-da?

— Shunday, bek aka.

— Demak, menga mingboshilik lavozimini
berisharkan-da? Bordi-yu bu gaplarning hammasi bir
tuzoq boʻlsa-chi?

— Unda meni otib tashlashingiz mumkin. — Kenja
Qora qoʻlini koʻksiga qoʻyib boshini xiyol egdi.

— Sen itvachchaning boshingni hoziroq uzib
tashlayman, xoinsan.

— Yoʻq, men ahmoqman, — norozi bir ohangda dedi
Kenja Qora, — ahmoq boʻlmasam sizni bek qilib ko'tarish
uchun jonimni jabborga berib yurarmidim. Ha, men qipqizil ahmoqman. Avvaliga Namoz akamga qattiq ishongan
edim. Bek qilib koʻtarsak bizga oʻxshaganlarning ham
yelkasiga oftob tegib qolar deb oʻylagandim. U boʻlsa
qayoqdagi xudo qarg'agan yoʻqsillarning manfaatini deb,
bizni sarson qilib yuribdi... Ha, men oʻzi ahmoq ekanman.

— Menga qara, — toʻsatdan yumshab qoldi Arslonqul,
— aldayotganing yoʻqmi?

— Boshim garovda deyapman-ku, — yigʻlamsirab
dedi Kenja Qora.

— Qasam ich boʻlmasa.

— Aldayotgan boʻlsam kalomulloyi sharif ursin! —
choʻkka tushib qoʻlini fotihaga choʻzdi Kenja Qora, —
ollohu akbar.

— Men roziman, — Arslonqulning katta qoʻllari
mushtga tugildi, — oʻsha polkovnigingga borib ayt, men
Namozning boshini kesib berishga roziman.

IX bob

Sotqinning nasibasi

Arslonqulning baquvvat tomirlarida qasos alangasi
lovillab yonib ketgandek boʻldi. Ha, u Namozdan
qutulolmay yuribdi. Namoz tufayli boy-u badavtat




boʻlolmay qoldi. Ehe, qanchadan-qancha oltin-u kumush
tangalarni bozor joylarga sochdirib yubordi u. Hammasi
bir joyga jamlanganda, togʻdek xirmon hosil boʻlardi. Bu
ham kamlik qilgandek necha bor kaltakladi uni. Yoʻq,
Arslonqul birovning kaltagini yeb jimgina
ketadiganlardan emas, Namozning qonini sipqorib
ichmaguncha alami tarqamaydi uning. Namoz hozir
Samarqanddagi allaqanday partiyali kishilar bilan aloqa
bogʻlash payida yuribdi. Aloqa bogʻlab olgudek boʻlsa u
yana kuchayib ketishi, mazlumlar oʻrtasidagi obroʻyi
yana ham ortishi mumkin.

Unda bu chinorni qulatish ogʻir boʻladi. «Otni
qamchilashim kerak, — oʻylashda davom etdi Arslonqul,
— boʻlmasa kech qolishim mumkin. Lekin toʻxta, nega
endi bu Kenjani men oʻzimga sherik qilib olar ekanman?
Kim boʻlibdi u? Chaqimchi, xoin bir maxluq-ku. Bugun
Namozdek bir himoyachisini sotgan odam ertaga meni
sotmaydi, deb kim kafillik bera oladi. Axir chaqimchilik
qilib meni Namozga kaltaklatgan ham shu emasmidi?
Yoʻq, men uni oʻzimga sherik qilib ololmayman. Sir bir
kishining qalbida pinhon turganda sir. Ikki kishi
bilganda u endi sir emas. Bir oʻljaga ikki ovchi tikilganda
yomon boʻladi. Kenjani gum qilishim kerak... Bordi-yu
uni Namozning qoʻli bilan oʻldirsam-chi? Ha-ha, xuddi
shunday qilaman. Ham sirimni bilgan chaqimchidan
qutulaman, ham menga shubha bilan qarab yurgan
Namozning ishonchini qozonib, unga yaqinroq boʻlib
olaman. Xuddi shunday qilaman. Yaqindan turib
tashlanaman unga. Meni arslon deydilar, arslondek bir
marta hamla qilaman va yengaman. Ana undan soʻng
oʻzimni beklar begi deb e'lon qilaman-u togʻ etaklariga
mustahkam qal'a qurib olaman...»

Arslonqul sakrab oʻrnidan turib ketdi. Yonginasida
qurigan oʻt-oʻlanlar ustiga choʻzilib pish-pish uxlab
yotgan Kenja Qoraning yelkasiga burgutdek chovut solib
yerdan dast koʻtardi:




— Tur oʻrningdan, sotqin.

Kenjavoy uyqusirab avvaliga hech narsa
tushunolmadi. Ammo, Arslonqulning vajohati xunuk
ekanligini koʻrib koʻzlari yarq etib ochilib ketdi. «Xato
qilib qoʻydim shekilli» vahimali fikr oʻtdi boshidan.

Joʻralari bilan yonboshlashib galdagi ishlarning
rejasini tuzib oʻtirgan Namoz Arslonqul bilan
Kenjavoyning bir-birini surgab kelayotganini koʻrib,
«yana nima gʻalva chiqdi ekan?» deya sekin oʻrnidan
turdi.

— Namozboy, buningiz sotqin ekan-ku! — ancha
naridan turib qichqirdi Arslonqul.

— Tuhmat, tuhmat qilayapti menga, — dodlab
yubordi Kenja Qora, — u meni yomon koʻrardi, sirlarini
fosh qiluvdim, uning oʻzi sotqin. Politsiya bilan aloqasi
bor uning.

Arslonqul Kenja Qorani qoʻyib yuborib, qo`lidagi
g'ijimlangan xatni Namozboyga uzatdi. Namoz uni tez
oʻqib chiqdi-yu, yutinib:

— Kim keltirdi bu xatni? — deb soʻradi.

— Mana shu itvachcha berdi menga, — yer tepindi
gʻazabdan koʻzlari irgʻib chiqay deb turgan Arslonqul.

— Yolgʻon. Bu xat oʻzining choʻntagida ekan. Men
koʻrib qoldim, — choʻlni boshiga koʻtarib astoydil yigʻlay
boshladi Kenjavoy. Ikki qoʻllab oʻzining koʻksiga
mushtlay-mushtlay davom etdi, — jo“ralarim, nega qarab
turibsizlar? Axir men qamoqdan qochib sizlardan panoh
soʻrab kelgan edim-ku. Bunaqa tuhmatga qolgandan
koʻra oʻsha yerda chirib ketganim yaxshi emasmidi...
Uyim yonib kul boʻldi, men ham sizlardek
xonavayronman-ku axir. Namoz aka, akajonim, bu tuhmat. Tuhmatdan saqlab qoling meni. Men bunaqa xatni
unga bergan emasman...

Koʻz yumib ochguncha atrofni yigitlar qurshab
olishdi. «Yoʻq, bu yerda gʻoyat puxta oʻylangan fitna bor,
— fikridan oʻtdi Namozning, — buning oldini olish




kerak. Kim haq, kim nohaq yigitlarning oʻzlari
aytishsin».

— Saflaning.

Odatda Namozboy koʻp maktublarni sir saqlar, eng
yaqin joʻralariga ham sezdirmasdi. Lekin bu yerda faqat
uningina emas, balki butun otryadning taqdiri hal
boʻladigan shum niyat berkinganga oʻxshaydi. Buni
joʻralari ham bilib qoʻygani ma'qul. Toki, jonlarini omon
saqlash uchun oʻzlari ham bosh qotirishsin.

Namoz xatni baland ovoz bilan oʻqib berdi. Yigitlarning
boshi solinib qoldi... «Kenja Aliqul oʻgʻli Arslonqul bilan
maxfiy suhbat olib borish uchun politsiya tomonidan
ishonchli vakil ekan, demak, uning politsiya bilan yashirin
aloqasi avval ham mavjud boʻlgan ekan-da. Arslonqul
Namoz otryadini tugatishda politsiyaga zimdan
koʻmaklashsa gunohi avf etilarkan, hokimlik lavozimini
olarkan! Nega endi bu noma Nazarmatveyga emas, Qobilga
emas, Abduqodirxoʻjaga emas, Arslonqulga yozilgan.
Demak, Arslonquldan politsiyaning umidi bor ekan-da?
Namoz ikkovlari oʻrtasida tez-tez yuz berib turadigan
kelishmovchiliklardan agentlar xabardor ekan-da? Yoʻq,
Arslonqul sotqin emas, sotqin boʻlganda bu maktubni
Namozga koʻrsatmay zimdan ish koʻrishga kirishgan
boʻlardi...»

— Arslonqul ogʻa, — ataylab baland ovoz bilan
murojaat qildi Namoz, — ayting, bu maktubni sizga kim
berdi?

— Mana shu Qora qoʻng'ʻiz keltirib berdi.

— Yolgʻon, — yer tepindi Kenja Qora, — choʻntagida
ekan, koʻrib qoldim. Koʻrib qolganim uchun toʻpolon
koʻtaryapti. Tuhmatchi bu.

Arslonqul Kenja Qoraning ustiga bostirib kela
boshladi:

— Tuhmatmi?

— Ko'ʻzingni chaqchaytirma. Sotqin sening oʻzingsan.
Namoz akamning boshini kesish payidan yuribsan.




— Xat mening choʻntagimda edimi?

— Ha, choʻntagingda edi, qotil.

— Namozboy, uning toʻnini yechishga buyuring, —
koʻrsatkich barmogʻi bilan Kenja Qoraga ishora qildi
ogʻzidan koʻpik sachrab turgan Arslonqul, — xatni avra
bilan astarning oʻrtasiga solib qavigan ekan.
Qo'ʻltigʻining ostida oʻrni bor, hozirgina yirtib oldi.

Kenja Qora toʻnini yechtirmaslik uchun qo'ʻloyoqlarini bir xilda tipirchilatib qarshilik koʻrsatarkan
«tamom, tamom boʻldim» degan vahimali fikr boshidan
oʻtayotganini oʻzi ham sezmasdi, — nega maktubni uning
koʻz oʻngida oldim, nega sirimni fosh qilib qoʻydim...»
Yigitlar xatning oʻrnini paypaslab koʻra turib undan
yarim qarich pastroqda boshqa bir qog'oz ham
berkitilganini payqab qolishdi. Pichoq bilan serpaxta
guppini avaylab qirqib toʻrt buklangan qogʻoz olib
Namozga uzatdilar. Namoz to bu xatni oʻqiguncha
ukasidek boʻlib qolgan Kenjavoyni qanday saqlab qolsam
ekan, axir tuhmatdan ham shunday boʻlishi mumkinku, deb dili muzdek achishib turgan edi. Endi esa uning
sotqinligiga, sotqin boʻlganda ham gʻoyat ehtiyotkor
ekanligiga zig'ircha ham shubhasi qolmadi. Qoʻlidagi
qogʻozni yana baland ovoz bilan oʻqib berdi.

«Ushbuni koʻrsatuvchi Kenja Aliqul o'g'li guberniya
politsiya boshqarmasi jinoyat qidiruv sho''basining
yashirin agentidir. Buyuk Rossiya imperiyasi qonunlar
majmuasining 1274-modda «A» punktiga asosan
guberniyaning barcha ma'murlari: mingboshi, bo'lis
hokimi va qishloq oqsoqollari Kenja Aliqul o'gli
so'ragan paytda so'zsiz yordam ko'rsatishga da'vat
etiladirlar.

M. V. Gribinyuk, polkovnik, guberniya politsiya
boshqarmasi jinoyat-qidiruv sho'basining noziri».

Hamma jim qoldi. Poyonsiz choʻlning sukunati yana
ham kuchaydi. Hatto, osmonda gala-gala boʻlib uchib
yurgan qushlar ham qanotlarini yozgancha dong qotib




qolgandek. Namoz negadir kulimsiragancha
tegirmontosh osilgandek ogʻir boshini koʻtarolmay
turgan Kenjavoyga yaqinlashib kela boshladi.

— Oho”, sen juda katta odam boʻlib ketgan ekansan-ku.

— Bu chopon meniki emas, kechasi uxlaganimda
almashtirib qoʻyibdilar, — qoʻllari bilan ma'nosiz
harakatlar qilib orqasiga tisarila boshladi Kenjavoy,
— jon Namoz aka, haqiqat qiling. Tuhmatdan xalos eting
men bechorani.

— Qo'shqoʻrgʻonda Sherniyozning uyida biz
qurshovda qolganda sen qayerda eding?

— Xabarlashga yuborgan edingiz-ku.

— Ertasiga oʻn yetti yigit hibsga olingan. Ularning
kimligi, ismi, turar joyi faqat ikkovimizga ma'lum edi,
shundaymi?

— Abduqodirxoʻja amaki, siz ayting, yolvoraman.
Axir siz bizning qozi kalonimizsiz-ku. Ayting, Namoz
aka haqiqat qilsinlar.

— Gapir, nega hamma qamalib sen ochiqda qolding?
— soʻrashda davom etdi Namozboy.

— Men qochib qutuldim.

— Sotqin sen ekansan.

— Yoʻq-yoʻq, keyin meni ham qamadilar.

— Biz qamoqdan qochgandan soʻng seni ehtiyotlash
uchun qamaganlar va yana oramizga qoʻshilib olishing
uchun ataylab qochirganlar. Nomard, sen usta oʻyinchi
ekansan. Usta qimorbozlarning qoʻlidagi qirpa oshiq
ekansan. Menga xabarchi boʻlib olib hamma sirlarimni
politsiyaga yetkazib turgansan. Mening oqkoʻngilligim,
soddadilligimdan sen foydalanib qolgansan.

G'azabi qoʻzgʻalib tutqanoqdek tutoqib kelayotgan
Namoz katta-katta qadamlar tashlab safning u boshidan
bu boshiga borib kela boshladi. Qoʻrquvdan boʻyni ichiga
tortilib, vujudi kichrayib aravaning gupchagidekkina
boʻlib qolgan Kenjaning qarshisida toʻxtab, yonidan
toʻpponchasini sugʻurdi:




— Aybingga iqrormisan?

Namoz jo'ralari xatoga yoʻl qoʻyganda saf oldiga mana
shunday turgʻazib qoʻyib koʻp marta jazolagan, aybiga
iqror boʻlganlarni necha bor kechirib ham yuborgan.
Zero, bu gal ham shunday qilsa. Bag'ri keng, saxovatli
qalb egasi u. Eng soʻnggi umid yana uning oʻzidan.
«Ehtimol, kechirib yuborar», — shirin bir orzu koʻksini
kuydirgandek boʻldi Kenja Qorani.

— Aybingga iqrormisan? — takror soʻradi Namoz.

Kenja Qora qizib turgan boshini xiyol koʻtardi, koʻzi
jiqqa yosh edi:

— Shayton yoʻldan ozdirdi meni...

— Sotqin, ma, nasibangni ol.

Toʻpponchadan ketma-ket otilgan oʻq Kenja Qorani
yerga qulatdi.

Atrofda yana ogʻir sukunat choʻkdi.

X bob

Olam lolazordan iborat

Nuriddin dashti deb atalgan koʻm-koʻk maysalar bilan
qoplangan bu baxmal vodiyning poyoni yoʻqdek. Bir
tomoni Taxta Qorachi togʻlari, Jom dashtlariga, boshqa
bir tarafi Lolavoy adirlari orqali Kattaqoʻrgʻon shahriga
quyulib boradigan bu dalalarda, quyosh nurlari yaxshi
tushgani uchunmi, bahor ertaroq boshlanadi.

Maysalar naq tizzaga kelib qolgan, qushchalar sho`xshoʻx uchib, kuy kuylashib bahorga qutlov aytadi. Qurtqumursqalar giyohlarning nozik barglariga tirmashib
quyoshga intiladi. Chigirtkalar chirillashib go'zallik
elchisiga madh-u sanolar o“qiyotgandek. Adirlar ortida
suruv-suruv qoʻylar oʻtlab yuribdi. Erta tugʻilgan
qoʻzilar chopqillashib, sakrab yurishadi. Goho yer-u
koʻkni gumburlatib otlar uyuri oʻtib qoladi. Cho“ʻponchoʻliqlar mamnun, bahor yaxshi boshlanganidan,




oʻtlar baravj o“sayotganidan, sovliqlar eson-omon
qoʻzilab olganidan koʻngillari tog'dek koʻtarilganini
aytib suhbatlashishadi.

Namoz bir necha kundan buyon Shoʻrsoy boʻyidagi
cho`ponlar bilan birga yashab turibdi. Uni bu yerga
choʻponlarning oʻzlari taklif qilishdi. «Bizning
qishlogʻimiz sen uchun qoʻrgʻon, qasoskor yigitlaringni
oʻzimiz boqamiz, ehtiyot qilamiz», deb issiq bagʻirlaridan
joy berishgan. Bu atroflarda qasoskor yigitlarning nufuzi
baland. Qorasuvdan tortib to Shahid qishlogʻigacha
bo“lgan katta-kichik yurtlarning oqsoqol-u
ellikboshilarini Namozning oʻzi tayinlagan. Aytganini
bajo qilishadi. Soʻrasa ot, kerak boʻlsa oziq-ovqat berib
turishibdi. Namoz ana shu yurtda uch-toʻrt kun qolib,
oʻng-u soʻliga bir qarab olmoqchi, navbatdagi ishlarining
rejasini tuzmoqchi.

Soʻnggi paytlarda otryadning ahvoli gʻoyat tang boʻlib
qoldi. Qurshov iskanjaga olib siqib kelmoqda. Eng
yomoni qishloq oralab oʻtib boʻlmaydi. Hammayoqda
qorovul postlari qoʻyilgan. Birini bosib oʻtsa, ikkinchisi
qilich yalangʻochlab turgan boʻladi. Mingboshining
navkarlarini tugatdim, deguncha Sokolskiy
janoblarining otliq kazaklari dagʻdagʻa qilib qoladi.
Yuzma-yuz kelib urushib boʻlmaydi hozir. Katta jangning
fursati yetgunicha yoʻq hali. Buning uchun Morozov
domla aytganidek xalqni koʻtarish kerak edi. Yurtni
qoʻzgʻashga esa Namozning qurbi kelmay turibdi.

Namoz tuni bilan uyqusi qochib, oʻy surib, yakka oʻzi
maysazorlar oralab yurdi-yu, tong paytida xotini uxlab
yotgan oʻtovga qaytdi. Ularning oʻtovini shundoqqina
soyning boʻyiga tikib berishgan. Suvlarning jildirashi,
qushlarning chugʻ“urlashi hamisha eshitilib turadi.

— Bayraming qutlugʻ boʻlsin, Nasiba, —
eshikchadan engashib kirayotib dedi Namoz. Nasiba
uygʻoq ekan, shoshilib oʻrnidan turdi:

— Oʻzingizga ham qutlugʻ boʻlsin, Namoz aka.




-— Xohlaysanmi, soy boʻylab adir tomonga boramiz.
Singillaringni ham oʻynatib kelamiz. Lolalar biram
chiroyli ochilibdiki.

— Toliqib qolmasmikanman? — ikkilanib dedi
Nasiba.

— Toliqsang koʻtarib olaman.

Nasiba yengil kuldi. Qoshlari chiroyli chimirilib ketdi:

— Biz ikki kishimiz-ku?

Homilador edi u. Suyukli xotinining shunga shama
qilayotganini sezgan Namoz: «Xohlasang makkatillogacha koʻtarib boraman, jonim», deb koʻksini toʻldirib
kuldi:

— Vasila qiz, lola tergani borasanmi?

— Mayli, — ohista bosh silkidi Vasila.

— Sen-chi, Vakilabonu?

— Boraman! — sakrab oʻrnidan turdi Vakila ham.

— Qani ketdik boʻlmasa, kun koʻtarilmasdan oldin
lolazorga yetib olishimiz kerak.

Namoz tashqari chiqib bugun Navroʻ“zi olam sayli
ekanini Eshboʻriga eslatdi. Qoʻy soʻyishni buyurdi, katta
qozonlarda osh damlashga taraddud koʻringlar, dedi.
Arslonqulga poyloqchilarni tez-tez almashtirib turing.
deb koʻrsatma berdi.

— Avazbek, sen bizni qoʻriqlab orqamizdan borasan.

Soyning oʻng tomoniga oʻtib oldilar, toshdan-toshga
sakrab, tizzaga kelib qolgan maysa oralab yuqorilab
borishardi. Yuqoriga koʻtarilgan sari atrof kengayib,
kenglik Nasibaning ezilgan, xasta ruhiga ta'sir eta
boshladi. Entikib toʻyib-toʻyib nafas olarkan, vujudidagi
xafaqonilk tarqab, oʻrniga quvonch quyilayotgandek
boʻldi. Bu quvonch qayoqdan kelayotganini bilmasdi u.
Ehtimol, charaqlab koʻtarilib kelayotgan quyoshning
yorqin nurlari billur shodasidek, yaltirab turgan
shudringlar yuzida oʻynab allaqanday sargʻish, nafarmon
jilolar berib qalbini mayin qitiqlayotganidandir.
Ehtimol, Namoz akasi uni lola sayliga olib borayotgani




uchun quvonib ketgandir. Qanaqangi odam oʻzi bu
Namoz akasi! Boshida shuncha tashvishi turib, tong
paytida lola tergani boribdi-ya. Oʻsha yerdagi goʻzallik
unga tatimabdi, Nasibasi bilan baham koʻrmoqchi
boʻlibdi. Xudoyi taolo uning qalbini olamdek keng,
saxovatga limmo-lim qilib yaratgan ekan-da oʻzi.

— Namoz aka, — entikib dedi Nasiba.

Namoz toʻxtab orqasiga oʻgirildi:

— Nima deysan?

— Shu yerda... toʻxtaylik.

— Charchadingmi?

— Nafasim qisayapti.

Namoz suyukli xotinini «kerak emas» deya qarshilik
koʻrsatishiga qaramay, ikki qoʻliga koʻtarib oldi. Nasiba
koʻzlarini chirt yumgan koʻyi, boshini erining koʻkragiga
qoʻyib, chap qoʻli bilan boʻynidan quchgancha jim
borardi... qani endi, olam faqat mana shu jimlikdan
iborat boʻlsa, yoʻllari ham faqat shu toshyo`llardan iborat
boʻlsa, u hech tugamasa.

— Sezayapsizmi? — shivirladi Nasiba.

— Nimani?

— Oʻgʻlingiz qimirlayapti.

— Ehtimol qizimdir?

— Yoʻq, bu oʻgʻil, albatta oʻgʻil boʻladi.

— Men qiz boʻlishini xohlardim.

— Nega?

— Unga onangning ismini beramiz. Bibiqiz, deb
chaqirasan uni.

— Namoz aka.

— Iye, nega yigʻlayapsan, yig'lama.

— Charchadingiz.

— Charchaganim yoʻq. Sen xohlasang, dunyoning
narigi chekkasigacha mana shunday koʻtarib borgan
boʻlardim. "

— Namoz aka, siz shunaqangi mehribonsizki...

— Qoʻy, bunaqa gaplarni.




— Qani endi xudoyim mening iltijoimga quloq solsayu, sizga ming yil umr ato qilsa, odamlarga ming yil
yaxshilik qilgan bo'lardingiz. Axir, bu vafosiz dunyoda
kimningdir mehr-u shafqatiga, kimningdir bir ogʻiz iliq
soʻziga zor boʻlganlar ozmuncha deysizmi? Sizning
qalbingiz mehr-u muhabbat toʻla qaynar buloqqa
oʻxshaydi. Ichgan bilan ado boʻlmaydi... Namoz aka.

— Qo'y, yigʻlama.

— Namoz aka, sizga qanday yordam qilsam ekan?
Yordam qilgim keladi-yu, lekin ojizman.

— Yoʻq, sen oʻzingni unchalik pastga urma. Oʻzi va
oʻzgalarning erki deb qilich yalangʻochlab turgan ayolni
ojiz deb boʻlmaydi. Sen pahlavonsan. Mirza Qobilning
navkarlari bilan otishib, gʻolib chiqqan qahramonimsan... Oʻzingni gʻ“am-u tashvishlarga oldirib qoʻyma.
menga beradigan yordaming shu. Bilaman, boshingga
ogʻir musibatlar tushdi. Odam bolasining asili g“urbatda
sinovdan oʻtadi. Gfam-u anduhli kunlarda oʻzini
yoʻqotmagan kishini men mard deb bilaman. Sen mening
mardi-maydonimsan, jonim... Seni biron bexavotirroq
yurtga berkitishim kerak. Singillaring bilan yaxshi
kunlar kelguncha oʻsha yerda yashab turasizlar.

— Rahmat, Namoz aka, endi men tushay. Qo'lingizni
bering, ana shunday qoʻl ushlashib ketaylik. Yaxshi
kunlar kelarmikan?

— Keladi, noumid shayton. Menga Samarqanddan
xabar berishlaricha, boshqa yurtlarda ham katta-katta
gʻ“alayonlar boshlanayotgan emish. Qani endi o'shalar
bilan bogʻlanib olsak, men, Nasiba, ochigʻini aytsam,
oʻzimdan koʻra aqlliroq bir odamning maslahatiga, yoʻlyoʻrigʻiga juda muhtoj boʻlib qoldim. Mazlumlarni katta
ishga qoʻzgʻab qoʻydim. Hammasining umid koʻzi menga
tikilgan. Yigitlarimga ot topib bersam, qurol
topolmayman. Ba'zan bu oʻjar yigitlarning boshini
boshiga qovushtirolmay qiynalaman. Kattaqoʻrgʻonlik
Mulla Rahim eshon menga vakil yuboribdi. Namoz




menga qoʻl berib, murid boʻlsin, men unga pir boʻlayin,
ishiga yordamlashaman, musulmonlarni gʻazavotga
koʻtaramiz, debdi. Men uning choparini yuziga qorakuya
surtib, eshakka teskari mindirib, orqasiga qaytarib
yubordim.

— Voy, nega unday qildingiz?

— Eshon-u ulamolar mazlumlarni talashda toʻra-yu
mingboshilardan qolishmaydi, Nasibam. — Namozning
shu paytda kim bilandir dardlashgisi, oʻy-u rejalarini
bayon etgisi, maslahatlashgisi bor edi. Shuning uchun
Nasiba bilan qulfi dili ochilib suhbatlashib borardi u, —
gapiraman desam gap koʻp. Lekin, qanday boʻlsa ham
bizga bir dono maslahatchi darkor.

— Do'stingiz Nazarmatvey-chi, — soʻradi Nasiba, —
uning maslahatlari ozlik qilayaptimi?

— Nazarmatvey yaxshi doʻst, sodiq, jasurlikda,
topqirlikda unga teng keladigani yoʻq. Lekin, u ham
menga oʻxshab Ivanboyning molxonasida katta boʻlgan
bir yetimcha-da. Savodi ham menikidan yuqori emas.
Bizga hozir Sergey tabibdek oq-u qorani tanigan bir
odam kerak. Morozov domla bilan bogʻlanib olmoqchi
edim, nasib qilmadi. U shoʻring qurg'urni ham qamab
qoʻyishibdi. Toshkentgami, Marigami, ishqilib juda
olisga jo“natishgan emish. Aytuvdim shekilli, u bilan bir
kecha suhbat qurganman. «Partiya bilan bogʻlanmaguncha, xalqning ichiga chuqurroq kirib bormaguncha
niyatingga yetolmaysan», degandek edi. Avliyo ekan!
Xuddi Xoʻjayi Xizirni ko'rgandekman. Bir koʻzga
koʻrindi-yu, fotihaga qoʻl ochdi-yu, tilagimni aytib
ulgurmasimdan koʻzdan gʻoyib boʻldi u. Yana bir
uchrashganimda edi, koʻzim oʻngidagi qorong'ilik
yoʻqolib, yoʻlimni topib olgan boʻlarmidim... Qorongʻi
kechada qolgandek sezyapman oʻzimni.

Eng baland bir qirga chiqishgan ekan, bu yerdan naq
Kattaqoʻrgʻongacha boʻlgan yaylovlar kaftda turgandek
koʻzga yaqqol tashlanib turardi. Quyosh bu vodiyga




bugun oʻzgacha mehr bilan nur toʻ“kayotgandek.
Shabnamlar erib, giyohlar bargidan yengil hovur
koʻtarilmoqda. Poyonsiz vodiy koʻz ilg'amas sargʻish bir
to`lqin qanotida ohista uchib borayotgandek, yengil
chayqalayotganday, kishi xayolini oʻziga maftun etib,
sehrlab, oromlar oʻlkasiga abadul-abad olib
ketmoqchiday.

Vodiy jimjit, lolalar sukutda.

Atrofdagi ta'rifga sig'mas bu goʻzallik Nasibani naq
mast qilib qoʻygan edi. Quvonchdan paydo boʻlayotgan
tuygʻularini boshqarolmay u tinmay entikar, toʻyibtoʻyib nafas olar, lolalardan dasta yasab Namoz akasiga
uzatar, hech qanday sabab boʻlmasa ham jarangli ovoz
bilan qiyqirib kular, adirlardan adirlarga sakragisi, qush
boʻlib osmonlarga uchgisi kelar edi uning... toʻsatdan
boshi aylanib ketgandek boʻldi, yer-u koʻk chirpirak
boʻlib ketdi, qandaydir daqiqa ichida vujudi alanga boʻlib
yongandek sezdi oʻzini.

— Namoz aka, meni ushlang, — qichqirib yubordi
Nasiba.

Qat-qat adirlar tomon tikilgancha yonboshlab yotgan
Namoz sakrab oʻrnidan turdi, Nasibani suyab qoldi.

— Boshim aylanib ketdi, — gunohkorona bir ohangda
dedi xotini.

— Charchadingmi?

— Sizni ham qiynab yubordim.

Namoz yerga oʻtirib xotinining boshini tizzasiga oldi.
Uning qop-qora sochlari allaqanday xushboʻy, dimoqni
qitiqlovchi hid taratib turardi. Namoz uni ohista
silarkan, xushyoqdi shekilli asta-sekin Nasibaning
koʻzlari yumila boshladi. «Qiyin, juda qiyin boʻldi senga
Nasibam, — koʻnglidan oʻta boshladi Namozning, —
kim biladi, mendan boshqaga koʻngil qo'yganingda
boshingga buncha savdolar tushmagan boʻlarmidi.
Senga baxt oʻrniga baxtsizlik, orom oʻrniga notinchlik
keltirdim men... Otangdan, mehribon onangdan, boʻy




yetgan singlingdan judo boʻlding, hammasi men tufayli
boʻldi...»

Soʻnggi kunlarda Nasiba bir oʻziga kelib, bir oʻzidan
ketib yuribdi. Ruhiy xastaligi oʻqtin-oʻqtin qoʻzgʻab,
ba'zan kunboʻ`yi bir ogʻiz gapirmaydi, yig`laydi,
xo'ʻrsinadi. Alam bilan boshini silkitib, yalangoyoq,
yoqavayron koʻchalarga chiqib ketadi. Goho minib
borayotgan otiga qamchi ustiga qamchi bosib boshini
qoʻyib yuboradi. Vujudini kemirib borayotgan g'am-u
tashvishlar bilan olishmoqda edi u. Buni Namoz yaxshi
biladi. Shuning uchun ham uning ra'yini
qaytarmaslikka, nimani xohlasa oʻshani bajo keltirishga
harakat qiladi, suyadi, erkalaydi. Buning ustiga Nasibasi
homilador ham. Ruhidagi injiqlik, fe'lida goho-goho
namoyon boʻladigan qoʻrslikka ehtimol shu
homiladorligi ham sabab bo'layotgandir. Uni ehtiyot
qilishi, katta tabiblarga koʻrsatib, davolatishi kerak.

Ehtimol, togʻ“ havosi uning dardchil taniga shifo
bag'ishlar, dilidagi g“ussalardan tugilgan chigillarni
yozib yuborar. Qayerga berkitsa ekan? Bu dunyoda
ayg'ʻoqch-yu, chaqimchidan xoli boʻlgan biror parcha yer
qoldimikan oʻzi? Bordi-yu, Qoʻqonga, Sergey tabibning
huzuriga joʻnatsa-chi uni? Ha, shunday qilgani ma'qul.
Singillari bilan oʻsha yoqqa borishsin. Sergey tabib
yaxshi davolaydi; Vasila bilan Vakilabibini oʻqitib,
savodli qiladi, badjahl boʻlsa ham, har qalay mehribon
odam oʻzi.

— Nasiba? — xotinining sochlarini ohista siladi
Namoz.

— Kim u? — choʻchib boshini koʻtardi xotini.

— Uxlabmiding?

— Ko'zim sal ilingan ekan.

— Bir iltimos bor, faqat yoʻq demaysan. Seni
singillaring bilan birga Qoʻqonga — Sergey tabibning
yoniga eltib qoʻysam.

Nasiba bosh chayqadi...




— Tirik boʻlsam sizdan bir odim ham а)га таутап.

— Nasiba, jonim.

— Meni shu shafqatsiz dunyoda sizdan boshqa hech
kimim qolmadi. Endi tun-u kun yoningizda boʻlishim,
gʻ“animlardan ehtiyot qilishim kerak. Odamlarga
ishonmayman. Mushuk boladek suykalib qoʻltigʻingizga
kirib olgan Arslonqul og“adan ham xavfim bor. Siz
soʻzlaganda yuzida istehzo oʻrmalaydi. Koʻzlari qattiq,
ich-ichiga nimadir berkinganga oʻxshaydi, undan
qoʻrqaman.

— U meni falokatdan qutqarib qoldi, Nasibam.
Undan shubham yoʻq, sen ham shubhalanma.

— Kim biladi, negadir yuragim gʻash... doim koʻzini
mendan olib qochadi.

— Senga shunday tuyulayotgandir?

— Bilmadim.

Namoz suyukli xotinining bu tashvishlarini beqiyos
mehr, katta muhabbatning davomi deb bildi. «Ona
yakka-yu yolgʻiz oʻgʻlini qattiq sevsa, — fikridan oʻtdi
Namozning, — uni yer-u koʻkka ishonmaydi, kimdir uni
oʻldirib qo“yayotgandek boʻlib tuyulaveradi. Katta-yu
kichikdan shubhalanib, bolasini koʻchaga chiqarmay
qoʻyadi... Nasiba ham meni jonidan ortiq sevadi.
Tashvishining boisi ham shundan. Boz ustiga uning
ruhiy xastaligi kun sayin avj olib boryapti. Yoʻq, men
uni qanday boʻlmasin davolatishim kegak...»

— Nasiba, iltimos. Qoʻqonga borishga yoʻq demagin!
— yolvordi Namoz, — har qalay homiladorsan.

— Bola otasining yonida boʻlishi kerak! — quvnoq
kulib oʻrnidan turib ketdi Nasiba. Soʻng eriga ikki
qoʻlini barobar uzatdi, — turing, undan koʻra lola
teraylik.




XI bob

Pyotr Zagladaning maktubi

Hayitboy Namoz akasiga koʻzi tushishi bilan soydan
sakrab oʻtib uning istiqboliga yugurdi. Quchoqlashib
ko'rishdilar. Nasiba opasiga shol roʻmol, qizaloqlarga
Samarqand qizlari kiyadigan «chamanda gul» do`ppilar
keltiribdi.

— Menga-chi? — hazil ohangida soʻradi Namoz.

— Bizga sovgʻaning eng kattasi bor. Hayitboy
bularning oldida gapirsam boʻlaveradimi degandek
Nasiba opasiga bir qarab oldi. Ziyrak Nasiba gap
nimadaligini fahmlab, singillarini olib soydan oʻtib ketdi.
Yigitcha yerga oʻtirib etigining chap poyini chiqara
boshladi.

— Men seni avvalgi kuni kutgan edim, — dedi Namoz
yerdan qoʻziqorindek oʻsib chiqqan oq xarsang ustiga
omonat oʻtirar ekan, — tinchlikmi oʻzi?

— Yoʻq, — xoʻrsinib qoʻydi Hayitboy. — Devona
bobom olamdan oʻtdilar.

— Nima? — Namoz oʻrnidan turib ketdi, — olamdan
oʻtdilar?

— Kecha ertalab chiqardik, — Hayitboyning
koʻzlarida yosh koʻrindi, yutinib davom etdi. — Avvalgi
kuni kechqurun xayrlashgani borsam ancha og'irlashib
qolibdilar. Ketma, meni tepkilab koʻmib ketasan,
dedilar. Boshqa yetimchalarni ham chaqirib kelishdi.
Darveshlar, tilanchilar toplandi. Mana bu xaltachadagi
tangalarni sizga vasiyat qildilar. Pahlavon oʻgʻlimga
ayt, qasoskor yigitlaridan biriga uchqur ot olib
mindirsin, dedilar. Namoz oʻgʻlimni oʻpib qoʻy, har
zamonda arvohimni yoʻqlab fotiha oʻqib tursin, dedilar.
Keyin jonlari uzildi...

Namoz boshiga tayoq bilan urilgandek, karaxt bir
ahvolda jim oʻtirardi. Hayitboyning xoʻrsinishi,




yonginasida toshdan-toshga urilib, asov toychoqdek
irgʻishlab oqayotgan suvning shovqini uning qulogʻiga
kirmasdi... Zolim falakning sitamlaridan yigitning
qalbi junbishga to'lgandek. Devona bobo koʻp yetimlar
qatori uning ham otasi boʻlib qolgandi. Yorugʻ
dunyoga chiqib olishlariga yordamlashgan, odamlarga
yaxshilik qilishga, mazlumlarning boshini silashga
undagan, qasoskor yigitning qalbida rahm-shafqat,
ezgulik hissini qo'zg'agan ham shu Devona bobo edi.
Umri beva-bechoralarga xizmat qilish bilan oʻtdi
shoʻring qurgʻurning. Bolaligida koʻchalarda oʻtirib,
qoʻlini choʻzib tilanchilik qildi. Pul toʻplab, joy sotib
oldi. «Panohi sagʻ iron» choyxonasini ochib yetimlarni
toʻplab, ularga panoh berdi, yedirdi, ichirdi. Qiyosi yoʻq
yetimparvar edi u. Shafqatsiz dunyoda shafqat edi u.
Bamisoli bir sham edi, oʻzi yonib-kuyib ado boʻldi-yu,
ammo necha-necha yetimlarning vayrona kulbasini
yoritib ketdi... «Ey xudo, nahotki shunday bir
mo'`tabar kishining hayoti ham senga kerak boʻlib
qolgan boʻlsa, — unsiz yigʻlar edi Namoz, — oʻnlab,
yuzlab goʻdaklarni oʻzing yetim qilib, mehr-u
muhabbatga muhtoj boʻlgan shu ojizlarga panoh
boʻlaman, deb oʻzidan kechgan bir mo“minning umrini
shunchalik qisqa yaratgan boʻlsang. Nega bunday
qilding, nega uning jonini olding, nega!..»

Namoz koʻz yoshini kafti bilan sidirib, sekin boshini
koʻtardi:

— Kecha chiqardilaringmi?

— Ha.

— Ishqilib, tobutini koʻ“targani odam topildimi?

— Gadoylar-u darveshlar qabristongacha bobomning
tobutini qo“lma-qoʻl qilib borishdi.

— Ha, Devona bobomiz avliyo bir kishi edilar, —
xoʻrsindi Namoz, — uning vafot etganini bu yerdagilarga
aytdingmi?

— Yoʻq.




— Ауйпа. Мауго"2 Баугат) да tayyorgarlik
koʻrishyapti. Navroʻzi olam bugun, ukam. Kayfiyatlari
buzilmasin. Pyotr bilan uchrashdingmi?

Hayitboy etigini allaqachon yechib, paytavasi
orasidan bir xat olib, oʻy surib ketgan pahlavon
akasining oʻziga kelishini kutib turgandi. Xatni
uzatarkan, «oʻqib boʻlgach, kuydirib tashlar ekansiz»,
deb qoʻydi.

Samarqandda Namozning ishiga ko“maklashmoqchi
boʻlganlar koʻp. Ularning orasida eng sadoqatlisi Pyotr
Zaglada. Olijanob, me'dasi toʻq, ozodlik yoʻliga jonini
tikkan bu yigitning har bir soʻzi Namoz uchun Qur'on
oyatidek muqaddas boʻlib qolgan.

Namoz Pyotr Zagladaning rus alifbesida yirik-yirik
qilib yozgan xatini hijjalab, juda qiynalib oʻqiy boshladi.

«Qimmatli...

Ahvollaringni soʻrab oʻtirmayman, xabarchining
aytishicha yomon emasga oʻxshaydi. Bu taraflardagi
ahvolni soʻrabsan, butun mamlakat boʻylab nima
boʻlayotganini aytolmayman-u, ammo Turkistonda oliy
hazratlarining qoʻllari shu paytda sal balandroq kelib
turibdi. Toshkent, Ashxabod, Pishpek taraflardagi
g'alayonlar haqida avval ham xabar bergan edim. Ishlar
chatoq, doʻstim, isyonchilarni qon qaqshatishibdi. Xovos,
Oʻratepa, Qoʻqondagi garnizon kazaklari gʻalayon
ko'targanini eshitgandirsan. Afsuski, g“alayonlar
bostirildi. Kazaklarning bir qismini Sibirga badargʻa
qilishdi.

Samarqandda ham ahvol chatoq. Sening yuragingga
qoʻrquv solish uchun emas, balki axboroting uchun
yozyapman bu gaplarni. Bosmaxona ishchilaridan, Choy
qadoqlash fabrikasidan, izvosh haydovchilardan 57
kishini qamoqqa oldik. Seni «Moxovxona»dan ozod
etishga bosh qoʻshgan tashkilotning 11 azamat yigiti
ham qoʻlga tushib qoldi. Afsuslar boʻlsinki, ularni hibsga
olishda mening oʻzim ham ishtirok etdim... Xullas,




shaharda ham oliy hazratlarining qoʻllari balandroq
kelib turibdi. Lekin, oʻylaymanki, bular vaqtincha. Biz
oʻzimizni oʻnglab olamiz. Katta mushtga birlashamiz,
shunaqangi zarb bilan uramizki, Mixail Morozov
aytganidek hammasini kunpayakun qilamiz.

Sen, dovyurak doʻstim, hech boʻlmasa Otamurod
Shermuhammad oʻgʻli bilan uchrashib, maslahat
olmoqchiman, debsan. Soʻnggi paytlarda Korgarning
boshi balodan chiqmay qoldi. Qamoqdan kelganiga bir
oy boʻlar-bo“lmas yana hibsga olindi u shoʻring qurgʻur.
Varaqa bosishayotgan ekan. Qoʻlga tushib qoldi. Ishqilib
Sibirga badargʻa qilishmasin-da.

Quroldan yordam berishimni soʻrabsan. Ochigʻini
aytsam, hozircha qoʻlimdan kelmaydi. Sergey tabib
haqida soʻrabsan, biron narsa deyishim qiyin. Qoʻqon
garnizoni gʻalayon koʻtargan edi. Oʻshalarga qoʻshilgan
boʻlsa, demak, uni ham hibsga olishdi deyaver. Qasoskor
doʻstim! Senga aytadigan gapimning eng muhimiga
navbat keldi. Joylardagi qurolli toʻdalar orasida
sotqinlar bor. Negaki, otryadning qayerda tunaganligi,
qaysi mingboshini kaltaklaganligi haqida zudlik bilan
axborotlar kelib turibdi. Bu axborotlarni faqat toʻda
ichidagi xoinlargina yetkazib berishi mumkin. Ulardan
ehtiyot boʻl. Mirza Hamiddan endi choʻ“chimasang ham
boʻladi. Tegishli joylardagi jamiki roʻyxatlarda uning
haqida «Namoz Pirimqul oʻgʻliga sotilgan, poshsholik
ma'muriyati uchun xavfli» deb yozib qoʻyilgan.

Endi, qimmatli doʻstim, eng muhim gapni aytaman. Bir
necha kun avval, Gesket huzurida gʻoyat maxfiy kengash
boʻlib oʻtdi. Ma'lum boʻlishicha, sening otryadingni va
boshqa qasoskor toʻdalarni butunlay qirib tashlash haqida
juda katta tadbirlar belgilangan. Toshkentdan bu yerdagi
askarlarga koʻmak sifatida “Yovvoyi diviziya” deb
nomlangan qattiqqoʻl va zolimlikdan nom chiqargan, xalq
g“alayonlarini bostirishga koʻp tajriba toʻplagan diviziya
chaqirilib, polkovnik Susanin ixtiyoriga berildi.




Samarqand guberniyasi bilan Buxoro amirligi
chegaralarida 12 ta, Kattaqoʻrgʻon va Samarqand
uyezdlari oraligʻida 10 nazorat posti tashkil etilib, har
biriga 50-60 navkar ushlab turish huquqi berilgan. Gesket
janoblari bilan Buxoro amirligining oʻzaro kelishuvlariga
koʻra amirlikning Xatirchi, Ziyovuddin, Kitob begliklari
taraflarga 3 ta jazo otryadi yuborilgan. Jazo otryadida
qilich, miltiq va to“pponcha bilan qurollangan 300 ga yaqin
sherbachcha borligi haqida aniq ma'lumotlar olindi. Sen
bularni ham hisobga olishing kerak. Bilasan jazo
otryadlaridan birigaa kapitan Golov boshchilik qiladi.
Bizga ma'lum boʻlishicha uning otryadi Jom, Chimboy
dashtlari orqali Ziyovuddin begligi tomon yuradi. Yana
shuni ham aytib o'tmoqchimanki, sen kapitan Golovdan
uncha xavsiramasang ham boʻladi. Men bu odamni
shaxsan taniyman. Poshsholik tuzumining astoydil
himoyachilaridan emas u. Qamoqdaligingda seni ushlab
bergani uchun chin yurakdan afsuslanib yurdi. Namoz
mard va jasur yigit edi, u meni oʻlimdan qutqargan edi,
men boʻlsam uni asirga oldim, oʻla-o“lgunimcha vijdonim
azobda endi, deya bir necha bor aytdi. Oʻzining aytishicha,
shu yil yanvar oyida Payshanba boʻlisida boʻlgan
otishmada seni va yigitlaringni tiriklayin qo'lga olamiz
degan bahona bilan askarlariga oʻq otmaslik haqida
buyruq bergan. Shu yoʻl bilan seni eson-omon qurshovdan
chiqib olishingga yordamlashgan. Eslaysanmi, shunday
voqea boʻlganmi, oʻzi? Qimmatli doʻstim, sen unga ishon.
U vijdoni pok toʻralardan. Agar uning seni ehtiyot qilib
yurganiga ishonch hosil qilgan boʻlsang, demak, hozircha
Jom-Chimboy dashtlarida harakat qilib turganing ma'qul.
Morozov qaysi shahardaligini aniqlay olmadim. Lekin
qamoqdan qochgan emish, degan gaplar ham oralab
yuripti.

Xatni oʻqib boʻldingmi, oʻtinaman, uni darhol kuydirib
tashla. Xabarchini tezdan orqasiga qaytar. Xayr.
Oʻzingga ehtiyot boʻl. Omad senga yor boʻlsin...”




ХП 505

Quvnoq Toʻxtashvoy shum xabar keltiradi

Namoz xatni oʻqib boʻlgach, uni yirtib qogʻoz
boʻlaklarini sharqirab oqayotgan suv betiga otdi.
Oʻychan bir holda oʻrnidan turdi. “Ishlar chatoq-ku”.

Xuddi shu paytda soyning betida otdan tushib
tizginidan omonat ushlagancha kulimsirab turgan
Toʻxtashvoyga koʻzi tushib qoldi Namozining.
Toʻxtashvoy Yangiqoʻrgʻondan tortib to Poyariqgacha
boʻlgan yurtlardan axborot keltirish uchun ketgan va
bugun albatta qaytishi kerak edi.

— Toʻxtashvoymisan? — negadir quvonch bilan
soʻradi Namoz.

— Xuddi oʻsha yetimchaman! — qiyqirib kuldi
Toʻxtashvoy.

Namoz toshdan-toshga sakrab ukasining yoniga oʻtdi.
Ikkovlari quchoqlashib soʻrasha ketdilar. Qiziq, Namoz
mo`ylovlari sabza urib, yigitlik koʻrki koʻzga tashlanib
qolgan bu dilkash va quvnoq yigitchani koʻrdi deguncha
negadir, oʻz-oʻzidan quvonib ketadi. G'am-u tashvishlari
chekinib, ta'bi toʻsatdan hazilga moyil boʻlib qoladi.

— Obbo sen-ey, — ukasini bagʻridan boʻshatdi yigit,
— qachon qaytding?

— Hozirgina.

— Xoʻsh, u taraflarda nima gaplar?

— Ochiq aytaymi?

— Ochiq ayt.

— Xafa boʻlish yoʻqmi?

— Xafa boʻlish yuq.

— darqishloqni kuydirib yuborishdi.

Namoz bir seskanib tushdi:

— Kim kudiradi?

— dazo otryadi kuydiribdi.

— Odamlargachi, ularga zarar yetmabdimi?




— Choʻlga qochishga ulgurishibdi.

— Vijdonsizlar, zolimlar, — halidan buyon yuragida
toʻplanib borayotgan g“am-u alam toʻsatdan yonib,
Namozning qonini qaynatib yubordi. — Qonxo'ʻrlar,
shoʻring qurgʻur hamqishloqlarimda ayb nima? Topib
olganlapri Jarqishloq. Otib, osib, qamab
toʻymadilaringmi, nega oʻt qoʻyasan, nega?

— Namoz aka, — sekin chaqirdi Toʻxtashvoy. —
Bundan keyin uddasidan chiqmasangiz va'da bermang.
Subutsiz boʻlib qolasiz.

— Kimga va'da beribman?

— Hozirgina xafa boʻlish yoʻq deb soʻz berib edingiz-ku?

Namoz istamaygina jilmayib qoʻydi:

— Darvoqe.

— Ulugʻoy opam salom aytdilar, — yana axborot bera
boshladi Toʻxtashvoy, — umuman, ahvollari yomon emas
ekan. Oʻklonlik bir kishi boshpana beribdi.

— Bechora opam.

— Xolbek pochchamni yigirmalarini ham oʻtkazib
olishibdi.

— Shu ahvolda-ya?

— Marhum bu dunyoda hech narsa koʻrmadi. Hech
boʻlmasa arvohi narigi dunyoda mustar boʻlmasin, deb
shunday qildilar.

— Орартат-еу.

— Ayt, Namoz akangdan hecham xafa emasman,
zolimlarning ta'zirini beraversin, dedilar.

— Xuddi shunday dedimi?

— Ishqilib, shunga oʻxshash gaplarni aytdilarda...
Dahbedlik Mirza Hamid amakim bir qop un, bir qop sholi
berib yuboribdi.

— Opamga-ya?

— Ha. Mana bu otni ham menga sovgʻa qildilar.

— Mirza Hamidmi?

— Ha.

— Tovba.




— Joʻra Sarkorga borib uchrashgan edim, Mirza
Hamidga yoʻliqib ket, dedi. Bordim. Dalada qoʻsh
haydayotgan ekan, iliq kutib oldi. Namozbekka ayt, meni
ham qasoskorlar qatorida hisoblayversin, dedi. Keyin
mana shu otini sovgʻa qildi. Qalay, zormi?

— Zoʻr. Oʻzingni otingni nima qilding?

— U qirchangʻini Mirza Hamid amakimga qoldirib
keldim... Gap qoʻshmay turing adashib ketyapman. Mirza
Hamid amakim Namoz akang ehtiyot boʻlsin,
Hamdamboy qotil yollagan, dedi.

— Hamdamboy oʻlmabdimi?

— Bir-ikki olmoqchi ham boʻlibdi-yu, lekin
oʻlolmabdi.

— Nega?

— Azroil bobo kelib, jonini olish oldidan boyning aftiga
tikilgan ekan, haddan tashqari badbashara emish. Yoʻq,
sen maxluq narigi dunyoni ham harom qilasan, undan
koʻra qiyomatgacha mana shu yerda chalajon boʻlib
ingrab yotaver, deb, etagini qoqib chiqib ketibdi.

Toʻxtashvoy begʻubor, jarangli bor ovovzi bilan
qiyqirib kulib yubordi. G'am-u g“ussadan xoli, qalbi
quvonchlarga toʻla, turmushidan mamnun yigitlargina
ana shunday kulishi mumkin edi. Namoz ham beixtiyor
kulgiga qoʻshildi:

— Obbo ukm-ey, yolgʻon toʻqishga biram ustasanki.

— Yolgʻonchi dunyoning farzandlarimiz-da, Namoz
aka, — bu gal avvalgisidan ham jarangdorroq bir ovoz
bilan kuldi Toʻxtashvoy.

XIII bob

Navroʻzi olam bugun

Namoz xotinining yoniga qaytib, oʻtovga kirmasdan
tikkasicha choʻponlar berib yuborgan sutdan bir
kosasini simirdi-yu, kafti bilan labini artdi:




— Avazsher.

Bugun Namozga poyloqchi etib tayinlangan Avaz lip
etib chodir orqasidan chiqdi:

— Labbay.

— Yigitlarga ayt, saf tortishsin.

Namoz joʻralarini chaqqon harakat qilishga
oʻrgatgan. Koʻz yumib-ochguncha saf tortib boʻldilar.
To'da boshliqlari Nazarmatvey, Arslonqul,
Abduqodirxoʻja, Karim, Qobillar oʻz toʻdalari oldida
buyruq kutib, mahtal turishardi.

— Jdo'ʻralarim, — yigitlarga bir-bir koʻz tashlab chiqdi
Namoz, — bugun Navroʻzi olam, tabarruk kun — bu kun.
Bayramingiz qutlug“ boʻlgay. Bu kun Zarafshon
muzofotida katta sayil boʻlyapti. Mazlumlar ham,
zolimlar ham, boylar ham, qashshoqlar ham ginakudurat, alam-u g“urbatni unutib, bayram libosini kiyib
koʻchalarga chiqishgan, sayilgohlarga toʻplanishgan.
Ularning orasida sizlarning aka-ukalaringiz, otaonalaringiz ham bor. Ularga ham bayramlari qutlugʻ
boʻlgay, xudo ularga hamisha yaxshi kayfiyat ato qilgay.
Bugun biz bayram qilurmiz, dillarning chigilini yozib
olurmiz. Eshboʻri ogʻa!

— Labbay.

— Nechta qoʻy soʻydirdingiz?

— Ikkita.

— Bir buqa ham topib soʻydiring. Mehmondoʻst
choʻponlarga bugun ziyofat beramiz. Bola-yu chaqasi,
qari-yu qartangi hammasini taklif qilib kelamiz bu
yerga. Men bir-ikki doʻstlarim bilan katta sayilgohga
bir borib qaytaman.

Namoz yoniga Nazarmat, Arslonqul, Avazsher,
Eshboʻrilarni olib katta sayilgohga joʻnadi.

Qadim zamonlardan buyon bu dashtlarda lolalar
qiyg`os ochilib, poyonsiz dasht qip-qizil baxmalga
burkangan bir pallada Navroʻzi olam bayrami boʻlib
oʻtadi. Buyogʻi Qorasuv, buyogʻi Kattaqoʻrgʻon




taraflardan otda, aravada, piyoda toʻp-toʻp odamlar
kelishib oʻtovlar tikishib, ba'zan bir, ba'zanikki kechalab
tunab ketishadi. Qandolatpazlar-u oshpazlar,
qiziqchilar-u masxarabozlar, goho dorbozlar ham tashrif
buyurishadi. Tunlari behisob mash'allar yoqiladi,
davralarda bazmlar boshlanadi.

0t poygalari, koʻ“pkari oʻyinlari avjiga chiqadi. Manman degan polvonlar davraga tushib kuch sinashadi...

Sayilgohga odam sigʻmay ketibdi.

Bir tomonda bozor, bir tomonda karnay-surnay,
holvafurush-u qandolatchilarni bolalar oʻrab olgan.
Kattaqoʻrgʻondan kelgan qoʻgʻirchoqbozning yaqiniga
borib boʻlmaydi. Birov otda, birov eshakda, birov
oʻgʻilchasini boʻyniga mindirib tippa-tik turib tomosha
qilmoqda. Qoʻgʻirchoqbozning oʻzi koʻrinmaydi; oq boʻz
bilan toʻsilgan parda ortidan tomosha koʻrsatyapti...

Bir tupgina qari tuti boʻlgan koʻrimsizgina hovli.
Tutga echki bogʻlab qoʻyilgan. Hovli sahnida uch kishi
bor. Boshida savatdek salla, egnida banoras toʻn, qorni
yetilib pishgan tarvuzdek irgʻib chiqqan, qora soqol, qora
qosh, pak-pakana badqovoq bir odam; qarib
choʻkirtakkina boʻlib qolgan kampir; boshi katta, boʻyni
olmaning savogʻidek ingichka, ozgʻinligidan qobirgʻalari
sanalib turgan oʻn-oʻn bir yoshlardagi bir bola.

— Boybuva, xudo xayringizni bersin, uch-to'rt kun
sabr qiling, — yolvoradi kampir.

— Qarzingni toʻla deyapman! — oʻshqiradi boy.

— Charx yigiryapman, besh kalava ipim bor, ola
qoling boʻlmasa.

— Qarzni toʻla! — qamchi oʻqtaladi boy.

— Voy xudoyim! — boshini qoʻli bilan toʻsadi
kampir.

— Qarzing evaziga echkingni ber boʻlmasa.

— Bolam och qoladi, Boybuva, — ikki qoʻlini
fotihaga ochib yolvoradi kampir, — xudo xayringizni
bersin, duo qilaman.




— Bolangni olaman boʻlmasa, uyimda dastyorlik
qiladi.

Boy bola tomon bir odim tashlaydi. Bola tisarilib
yigʻlaydi. Kampirning koʻzlaridan duvillab yosh quyiladi:

— Bolamga tegmang, u kasalmand.

— O`zing yur boʻlmasa, oqsoch boʻlasan uyimda, —
kampirning qoʻlidan ushlab sudramoqchi boʻladi boy.

— Hech narsaga madorim yetmaydi, tirik tovon
boʻlaman.

— Nima-nima?

— Xudo xayringizni bersin.

— Mana senga boʻlmasa, mana!

Boy kampirni qamchilaydi. Bolani uradi. Qiy-chuv
koʻtariladi. Echkini yechib olib chiqib ketmoqchi boʻlgan
boyga ona-bola birdan tashlanib, oyogʻiga yopishadi. Boy
ikkovini ham tepib tashlab, echkini yetaklaganicha
koʻcha eshik tomon yura boshlaydi. Yana qiy-chuv
koʻtariladi, echki oyogʻini tirab, u ham ma'rashga
tushadi. Xuddi shu paytda devor ortidan bir bolaning
boshi koʻrinadi:

— Namoz polvon kelyapti, qasoskor kelyapti! —
deydi-da, yana gʻoyib boʻladi. Koʻcha eshik yoniga borib
qolgan boy, dovdirab, hovlini gir aylana boshlaydi. Bir
teshikka boshini s'uqmoqchi boʻladi, boshi oʻtadi-yu,
katta qorni sigʻmaydi. Kalta oyoqlarini tipirchilatib,
teshikdan boshini arang chiqarib oladi. Hovli oʻrtasidagi
tutga chiqib olmoqchi boʻlib xoʻp tatalanadi, qorni xalaqit
berib chiqolmaydi. Yana hovlini aylanib qochishga
tushadi. Shu payt otini gijinglatib, hovliga Namoz polvon
kirib keladi:

— Bu yerda nima toʻpolon?

Hovlini gir aylanib qochayotgan boy oʻzini hech
toʻxtatolmaydi, nihoyat bir amallab toʻxtab, kalta
qoʻllarini dum-dumaloq qornining ustiga qoʻyib ta'zim
qiladi...

— Me-ee-ee-n-n-n...




— QGapirsang-chi! — oʻshqiradi Namoz polvon. Boy
yerdan bir gaz boʻyi sakrab tushadi-yu, toʻsatdan tilga
kiradi:

— Men bu bevaga yordam bergani kelib edim, bek,
— boy choʻntagidan baxmal xaltacha chiqarib kampirga
uzatadi, — oling xolajonim, ola qoling.

Tomoshabinlar oʻrtasida hali boy boshini teshikka
tiqib, oyogʻini tipirchilatganida kulgi boshlangan edi, u
avjiga chiqadi. Qiyqiriq, quvonchdan chalingan
chapaklar ovozi tutib ketadi hammayoqni.

— Chakki emas-a? — Namozga yuzlanib sekin soʻradi
Nazarmat. .

— Ma'qul, — kulimsirab dedi Namoz, — lekin anavi
boʻgʻirsoqni savalash kerak edi. Ikkiyuzlamachiligini
qara-ya, hammasi shunaqa bu itvachchalarning. Ketdik.

XIV bob

«Sherniyoz oʻlmagan ekan»

Sayilga kelganlarning bir xillari toʻp-toʻp boʻlib davra
qurishgan. Ba'zan ikki-uch oila birlashib dasturxon
yozgan. Ba'zi bir joylarda butun-butun qishloqlar
birlashib ketibdi. Davralar yonidagi yeroʻchoqlarda
biqirlab taomlar qaynamoqda. Qo`ylarni soʻyib,
yogʻochlarga osib qoʻyganlar bor. Boy boy bilan, amaldor
amaldor bilan baqamti qoʻnib, yal-yal yonib turgan
gilamlar, atlas koʻrpachalar toʻshab yonboshlashib
suhbat qurishgan. Davralarda o`yin-kulgi, bazmlar ham
boshlanib ketibdi.

Katta bir davra yonidan oʻta turib Namoz toʻsatdan
otning boshini tortdi. Yuragi hapriqib ketgandek boʻldi.
Nahotki, nahotki bu Sherniyoz boʻlsa. Nahotki, u
oʻlmagan boʻlsa! Ha, o`shaning ovozi bu. Yo rabbiy, odam
bolasining ovozi ham bir-biriga shunaqangi oʻxshash
boʻladimi? Gʻamginligi, shiradorligi, to“lqinlarga boyligi




— xuddi Sherniyozning oʻzi kuylayotgandek. Namoz
shoshib otdan tushdi-yu, tizginni Avazbekka tutqazib,
davraga yaqinroq bordi. Xonanda yigit ashulasi
oʻtkinchilarga ma'qul tushganidan koʻngli tog'dek
koʻtarildi shekilli, sopol likopchani taraklatib chertib
yana ashula boshladi:

Soli nav shud, qodiro, moro zi g'am ozod bikun,
Ahli imon rozi lutfat xurrami dilshod bikun.
Soziyey ro doʻst az baloi himmati,

Zabri nayson kishtu kori bog'i man obod bikun...

Tinglayotganlar aftidan, yaqin oʻrtadagi tojik
qishlogʻidan boʻlsa kerak, ashula ohangidan mast boʻlib:

— Salomat boshud.

— Dahanatba navvot.

— Qandata zan! — deb qoʻyishmoqda.

Davradagilar kambagʻal, qarollik bilan kun koʻruvchi
kishilar koʻrinadi. Bu yilgi ocharchilik oʻzini shundoq
koʻrsatib turibdi; dasturxonga uch-toʻrtta suvi qochgan
zogʻora-yu, bir-ikki hovuch qurtlagan mayiz tashlangan.
Har joy-har joyda qora qumgʻ“on qoʻyilgan. Choyni sopol
kosalarga quyib ichishyapti. Huv naridagi omonat
qoqilgan qoziqlarga qator eshaklar bogʻlangan, eshak
aravalarni tikka qilib qoʻyishibdi.

Ashulachi yigit qoʻlidagi likopchani goh chertib, goh
ogʻziga tutib, koʻksidan otilib chiqayotgan dardli ohangni
mayda-mayda toʻlqinchalarga boʻlib, goh toʻplab,
kuchaytirib, ashulasini avjiga chiqarib bormoqda...
qoraqosh, qorakoʻz, yuzi ham bugʻdoyrang, yo rabbiy,
qiyofasi ham xuddi Sherniyozga oʻxshaydi-ya... Namoz
qoʻshiqning soʻziga yaxshi tushunmasdi, harqalay
moʻylovi shaftolining tukidek endigina maysa urgan bu
yigitcha hamqishloqlarining oniy quvonchlarini, dardu hasratlarini ifodalayotgan boʻlsa kerak, katta-yu
kichik boshini solintirganicha jim quloq solmoqda,




keksalar ashula ohangiga moslab goho chayqalib
qoʻyishadi. Bolali ayollar dilbandini bagʻriga olib goʻyo
unsiz qotib qolishgandek.

Qoʻshiq tindi.

Namoz uvishgan oyoqlarini uqalab oʻrnidan turdi:

— Barakalla yigit, oting nima?

— Davlatniyoz, — deb qoʻydi yigitcha.

— Isming ham xuddi ashulangdek yoqimli ekan,
oʻzbekchaga tushunasanmi?

— Kam-kam.

— Boylar davrasiga bormay, hamqishloqlaringni
xushnud etganing menga ma'qul boʻldi. Hamisha
shunday qilgin. Dutoring yoʻqmi?

— Dutor otliqqa yoʻq-ku...

— Eshboʻ`ri ogʻa, — nariroqda ot ustida ashula
tinglayotgan joʻrasini chaqirdi Namoz, — ashulachi
ukamga pul bering, dutor sotib olsin. Soʻngra davrada
oʻtirganlarning har biriga bir soʻlkavoydan ulashing.
bayramlari bayramdek oʻtsin. Zogʻora non-u bir hovuch
mayiz bilan sayil qilib bo'larkanmi.

Davraning narigi tomonidan bir kishi shoshilib
oʻrnidan turdi. Boʻyi baland, koʻksi toʻla qop-qora soqol,
boshida koʻk parchadan salla. Oʻng qoʻlida chaqaloq
koʻtarib, Namozga yaqinlashib kela boshladi.

— Mehmon, biz sizni tanidi, — tutilib-tutilib gapira
boshladi. — Siz Namozbeksiz, xudo xohlasa, yanglishmadik. Siz bizni qishloqqa bo“lgan. Qodirqul mingboshini
kaltaklab, suv pulini bekor qilgan.

— «Poyi nav»danmisizlar?

— Oʻsha yoqdan... oʻtiring, mehmoni aziz boʻling.
Shoʻrva pishdi, baham koʻring.

— Qulluq, — qoʻlini koʻksiga qoʻydi Namoz, —
shoshib turibmiz.

— Shu chaqaloqni qoʻlingizga oling, peshonasidan bir
оршр, — iltimos qila boshladi notanish kishi, -— toki
sizdek mard-u maydon boʻlgay.




Namoz yotsirab turgan bolani qoʻliga ola turib soʻradi:

— Oti nima bu pahlavonning?

— Yaxshi niyat bilan otini Namoz qoʻyganmiz.

— Adash ekanmiz-da? — negadir sevinib ketdi
Namoz. Bola ham haligi yotsirashi qolib, endi otasi
oʻrgatgan boʻlsa kerak, Namozning yoʻgʻon boʻynidan
quchib oldi. Goʻdakning iliq nafasi Namozning
dimogʻiga urilib, koʻnglini allanechuk yumshatib
yubordi.

— Kasbingiz nima?

— Bofandaman.

— Boʻz toʻqiysizmi?

— Xudo xohad.

— Oʻg'ʻil-qizlardan nechta? — bolani yana biroz
bagʻriga bosib turish uchun uning otasini ataylab gapga
tutardi Namoz.

— Oʻn ikki farzandim bor, bek.

— Oʻhoʻ, juda sirkalab ketibsiz-ku. Bularni qanday
boqayapsiz?

— Akam oʻlib, bolalari menga qolgan, xotini menga
xotin.

— Avazsher! — deb chaqirdi Namoz, — mening
otimni keltir buyoqqa.

Avaz qizil qashqa otni yetaklab kelgan edi, Namoz
bolani egarning ustiga oʻtqazib: «Ot minganniki»,
deydilar deb qoʻydi.

— Bu ot seniki, ukam. Dunyoda xoʻrlik koʻrmagin,
eson-omon katta boʻlsang, xoʻrlanganlarning yonini
olgin.

Sayilgohga toʻrt tomondan odamlar seldek quyilib
kelmoqda edi. Soy tarafdan varanglab karnay ovozi ham
eshitila boshladi. Qayerdadir uloq, qayerdadir kurash
boshlanib ketdi chog'i.

— Namoz, bugun uloq chopmaysan! — otini niqtab,
doʻstiga yaqinlashdi Nazarmatvey.

— Nega chopmas ekanman, chopaman.




— Doʻstim, negadir yuragim notinch. Oq oʻtov
yonidan bir otliq chiqib, Kattaqoʻrgʻon tarafga uchib
ketdi. Yonida qilichi bor, demak, mirshab u.

— Qachon ketdi?

— Hali sen ashula tinglayotganingda.

— Nega darhol aytmading?

— Kayfing chogʻ edi, buzgim kelmadi.

— Arslonqul ogʻa, — toʻsatdan ovozi jiddiylashdi
Namozning, — buyrugʻimni eshiting: Kattaqoʻrgʻon
tarafga bir otliq ketyapti. Quvib yeting uni. Mirshab
boʻlsa otib tashlang. Soʻng shaharga oʻting, tegishli
joylarga kirib axborot toʻplab keling, jo'nang. Avazsher,
sen otdan tush, Eshboʻri ogʻaning orqasiga mingash,
Shoʻrchaga qaytamiz.

XV bob

Nurmon baxshi aziz mehmon

Qasoskorlar qarorgohga qaytib kelishgan pallada
bu yer ham kichikroq sayilgohga aylanib ketgan edi.
Odam koʻp, yosh-yalanglar, qari-qartanglar, bola
koʻtargan ayollar, teng-tengi bilan oʻtirib ziyofat
yemoqdalar. Bu yil yurt och edi. Ocharchilikdan sillasi
qurigan elni mehmon qilmoqda edilar. Sergoʻsht
shoʻrva, yogʻli palov ketidan har biriga bir dastadan
non tortilmoqda. Yigitlarning hammasi ham qoʻli gul,
koʻplari boylar eshigida dastyor boʻlib katta boʻlgan
emasmi, oshpazlig-u novvoylik — barchasini
qoyillatib tashlashar edi. Oʻ'nboshi Tursun doshqozon
boshida kapgirni qozonga taq-taq urib osh suzmoqda.
Qobil oʻnboshi peshonasini tangʻib olib non yopish
bilan ovora. Nurbobo bilan Qoravoy shoʻrva tarqatish
bilan mashgʻul.

— Nurbobo, — baland ovoz bilan dedi Namoz, —
shoʻrvangdan bormi, qorinlar ochib ketdi-ku, ukam.




Nurbobo otryadning oʻktam yigitlaridan. Koʻp algʻovdalgʻovlarda Namozning joniga ora kirgan. Koʻngli
ochiq, hazilkash yigit. Shu paytda ikki og'izgina askiya
aytib olgisi kelib qoldi shekilli, ataylab baland ovoz bilan
dedi:

— Bek aka! Shoʻrvaning betidan, palovning ostidan
deydilar. Xudo xohlasa ikkovidan ham quruq qoldingiz.

Davrada choʻchinqirash aralash yengil kulgi
koʻtarildi. Namoz kulgiga rivoj berish uchun askiyani
davom ettirmoqchi boʻldi:

— Nurbobo, shoʻrvani tugatib, cho“michigacha yalab
qoʻyibsanda. .

Nurboboning laqabi «kuchuk» edi, davrada quvnoq
kulgi koʻtarildi. Yigitlar askiya boshladilar.

Kech kira boshladi. Katta sayilgohdan qaytgan yaqinoʻrtaning yosh-u qarilari ham qasoskor yigitlar
berayotgan oshning daragini eshitib, asta-sekin quyilib
kela boshlashdi. Qarorgoh gavjumlashib bormoqda edi.

Poyloqda turgan yigitlardan biri shoshilib,
Namozning oldiga kelib choʻkka tushdi:

— Jar boʻyida uch begona otliqni toʻxtatdik.

— Kimlar ekan? — shoshilib so'radi Namoz.

— Biri baxshiman, deydi, oti Nurmon emish.

— Boshqalari-chi?

— Biri ellikboshi emish, uchinchisi munkayib qolgan
bir chol.

— Ular mening doʻstlarim boʻladi, oʻtkazib yubor.

— Ko'zlarini boylaylikmi?

— Boylama! — Namoz sakrab oʻrnidan turib ketdi,
— Eshbo'ri ogʻa, qayerdasiz? Yana bir qoʻy soʻyishga
buyuring. Doʻstlarim kelyapti mening.

Kattaqoʻrgʻonlik Nurmon shoir Abduvoy oʻgʻli
qasoskor yigitlar huzuriga oʻqtin-oʻqtin tashrif buyurib
turadi. Qoʻshiq aytib koʻngillarini koʻtaradi.
Joʻyidevonada boʻlgan otishmaning ertasigayoq baxshi
oʻsha yerga yetib borgandi. Fotiha lozim boʻlganlarning




xonadoniga kirib fotiha oʻqidi. Qoʻshiq aytib, xasta
dillarga malham qoʻydi. Oʻshandan buyon Namoz bu
bagʻri keng, Alpomishdek pahlavon, Goʻroʻgʻlidek usta
chavandoz doʻstini koʻrmagandi. Qalbi qo`msab yurgandi
uni.

Hiyol oʻtmay qorovulda turgan ikki choʻpon yigit
qurshovida otliqlar qarorgohga kirib kelishdi. Hamma
gurr etib oʻrnidan turdi. Baxshining qoʻshigʻini tinglagan,
dovrugʻini eshitib, oʻzini bir koʻrishni orzu qilib yurgan
kishilar qoʻl qovushtirib ta'zim bilan kutib oldilar uni.

— Obbo Namozboy-e, sizni ham koʻrar kun bor ekana? — deb qoʻydi fotihadan soʻng Nurmon baxshi, — bir
oydan buyon orqangizdan ot qoʻyaman. Bugun bog'dasiz,
ertaga togʻdasiz. Hay, ahvollar yaxshimi?

— Xudoga shukur, — qoʻlini koʻksiga qoʻydi Namoz,
soʻng qiziqsinib soʻradi, -— shoir ogʻa, bugun bizni qanday
topdingiz?

— Mana bu bobomiz boʻlmaganlarida, — deb qoʻydi
Nurmon baxshi, — xudo biladi yana necha kun ot qoʻygan
boʻlardim.

— Namozbek oʻgʻlim, — baxshiga hamroh boʻlib
kelgan oppoq soqoli koʻkragiga tushib turgan jikkakkina
otaxon qoʻlini koʻksiga qoʻydi, — bir qoshiq qonimdan
keching, oʻzim Ayranchiq qishlog'idanman. Ikki o'gʻlim,
besh nabiram choʻpon, hammasi hozir sizning
atrofingizda qorovulda turibdi. Xudo xohlasa g“'animdan
omon saqlagaylar sizni... saylgohda baxshi oʻgʻlimni
koʻrib qoldim. «Namozbekni bir koʻrishga zorman, tunu kun intizorman», degan gaplarni aytdi. Boshlab
kelaberdim. Oʻzim ham sizni bir ziyorat qilmoqchi edim.

Namoz Nurmon baxshiga yuzlandi:

— Bu doʻstimizni tanimay turibman?

— Shahid qishlogʻining ellikboshisi. Oʻzingiz
saylagansiz-ku. Nahotki, tanimagan boʻlsangiz?

— Qorong'i kecha edi, — xijolat boʻlgan koʻyi kulib
qoʻydi Namoz, — xoʻsh, yurtning ahvoli qalay endi?




Ellikboshi oʻttiz yoshlardagi qora soqol, doʻng
peshonali bir yigit ekan.

— Xudoga shukur, — dedi negadir shoshilib, —
yomon emas. Bir oy ovora boʻlib, Qayum mingboshi
koʻmdirib yuborgan ariqni ochdik.

— Suv chiqdimi?

— Chiqdi.

— Insof bilan taqsimlanglar endi.

— Lekin, buyogʻi qandoq boʻlarkin, bilmadim. Erkagu xotin ariq ochayotgan kunlarimiz mingboshining
odamlari ikki durkun bosqin qildilar. Qo`llarida qilich,
miltiq. Ketmon-u bel bilan oʻzimizni arang himoya
qildik.

— Ariqqa suv kelsa, mingboshining yerida hech kim
ishlamay qoʻyadi-da, — suhbatga aralashdi Nurmon
baxshi.

— Bek og'a, bizga toʻrt-besh miltiq topib bermasangiz
ariqni himoya qilolmaymiz.

— Yaxshi, miltiq beraman. Lekin haqqingizni qattiq
turib himoya qiling. Da'vogar sust boʻlsa, qozi muttaham
boʻladi. Unutmang, oʻz ulushini undirolmagan
landovurni xudo ham xushlamaydi. Buni ham
unutmang, ma'qulmi?

— Ma'qul, bek ogʻa. Turon oqsoq sizga duoyi salom
aytdi va yana ikki mesh musallas berib yubordi.
Yigitlariga ichirsin, bayram qilishsin, dedi.

— Keragi yo'q edi, — nimadir esiga tushib Namoz
bir xoʻrsinib oldi, — ha mayli, qirq yilda bir eshak-oʻyin,
deydilar. Ichsak ichibmizda. Xoʻsh, shoir ogʻa,
gapirsangiz-chi, yurt kezgan odamsiz, nega jim oʻtiribsiz,
Kattaqoʻrgʻon taraflarda nima gap?

— Hammayoqda qahatchilik.

— Oʻtgan yilgi chigirtka balosining oqibati, deb
oʻylaysizmi?

— Chigirtka bir hosilni yegandi. Boylar ikki hosilni
bosib olishdi.




— Men ham shunday fikrdaman, — oʻychan davom
etdi Namoz,— chigirtka kambagʻalga ofat-u boyga omad
boʻldi.

— Xatirchilik Solih allopdan yuz qop bugʻdoy tortib
olib, ochlarga tarqatibsiz, Namozbek. Bu qilmishingiz
butun Zarafshonga ovoza boʻlib ketdi. Qishloqlarni kezib
yuribman, ulusning ahvoli tang. Koʻplar sizdan najot
kutishyapti... Hatto Namozboyning qop orqalagan
yigitlari kelishsa, shoshib qolmaylik, deb kechalari
koʻcha eshigini lang ochib yotganlar ham bor ekan...
Yoshim qirq beshga kirdi, bek ukam, lekin bunaqangi
qattiq qahatchilikni koʻrgan emasman.

Namoz bir gʻijinib oldi:

— Nahotki, xudoning ham bandalariga rahmi
kelmasa?

— Rahmi kelgani uchun ham sizni yaratganda, bek
uka.

XVI bob

Mardlar bilan goʻzal ekan bu dunyo

Qasoskor yigitlar, uzoq-yaqindan kelgan choʻponchoʻliqlar o“z mavqeiga yarasha joy tanlab chordana
qurdilar. Namozning oʻng tomonida Nazarmatvey, chap
tomonida Qobil oʻnboshi oʻtiribdi. Ertalabdan buyon
Namozga koʻrsatilayotgan hurmat-u e'zozni koʻrib
Nazarmatveyning qalbi shodliklarga toʻlib boryapti.
«Demak, uch yildan buyon bekorga togʻma-togʻ, dashtmadasht ot surmagan ekanmiz. Mazlumlarning qalbidan
joy olibmiz, boshqasi kerak ham emas...» deb oʻylab
qo'yayapti goho.

Atrofga qorong'ilik tushdi. Oʻrtaga katta gulxan yoqib
yubordilar. Kosalarda shoʻrva keltirildi. Har joy-har
joyga koʻ“zada musallas qoʻyilgan. Nurmon baxshi qoʻshiq
boshladi. Alpomishning katta bellashuvini kuyga solib,




qoʻshiq qilib aytyapti. Xalqdan chiqqan, shu xalq uchun
koʻksini qalqon qilgan Alpomish oʻz elatining izza-tini
yerga urgisi kelmaydi.

Qolmiqlardan yov keladi, olishadi, yengadi.
Yovmitlardan yov keladi, olishadi, yengadi...

Ta'mi shirin, xushbo`y, oʻrtadagi olovrangli musallas
quyilgan sopol piyolalar davra aylanib qoʻshiqning
ta'sirini oshiradi, dillarni giryon qiladi. Do“mbiraning
nozik torlaridan goho oshiq qalbining afgʻonidek mungli,
dardli ohang taraladi. Goho pahlavonlarning suroni,
qilichlarning jarangi eshitilgandek boʻladi. Oʻtirganlar
oʻzlarini goh Alpomishdek his qilib kim bilandir
bellashgilari, raqibni yengib elatning olqishini eshitgilari
kelib qoladi.

Allaqanday bir kuch ta'sirida behad toʻlqinlanib
ketgan baxshi, yangi qoʻshiq boshlab yuboradi. Uning
qalbida yangi bir olam ochilgan: bu olamda goʻdaklar
non soʻrab, ojiz qoʻlchalarini choʻzib, iltijo qilishadi,
mingboshi qamchisidan kimningdir boshi yoriladi,
baxtsizlarning koʻz yoshidan kimdir gavhar yigʻadi.

— Uy boshiga bir odamdan soldirib,
Qirq besh kunlik xoʻragini oldirib.
Kambag'alni olib, boyni qoldirib,
Mingboshiga o'ng'ay kelgan chigirtka,

— koʻzlarini chirt yumgan koʻyi qoʻrgʻoshindek og£ir,
g“amning oʻzidek gʻamgin bir ovoz bilan dardini izhor
qilmoqda baxshi. Uning qalbidan eshilib-buralib
chiqayotgan hasratlar toʻlqini hasratli dillarning
yarasini tirnab yubormoqda.

Musallas kayf qilib qoʻyganidanmi yoki chekkan
musibatlari jonlanib, qalbini yana oʻrtay boshladimi, bir
chekkada chordana qurib, boshini tizzasiga solintirib




oʻtirgan Abduqodirxoʻja yum-yum yigʻlashga tushdi... Bir
mahallar shiringina roʻzgʻ“ori bor edi uning.
Mehribongina xotini, ikki azamat oʻgʻli, Dilbarniso ismli
otina qizi boʻlgʻ“uchi edi. Oʻzi masjidda soʻfi,
tirikchiliklari ham bir navi oʻtib turgandi. Qizi
Dilbarnisoni boʻlis hokimiga oʻzi ataylab berdi. Qizimga
sovchi qoʻysa xotinlikka beraman, deb odam yubordi.
Unga qarindosh boʻlsam, yelkamga oftob tegarmikan,
deb oʻylagandi. Dilbarniso yum-yum yigʻlab, hokimga
ikkinchi xotin boʻlib tushdi. Sal kun o'tmay ma'suma
qizni otboqari bilan oʻynashlikda ayblab kunora
kaltaklay boshladi. Tuhmatga chiday olmagan iffatli qiz
otxonada oʻziga oʻt qoʻyib yubordi. Xonadonning sha'ni
haqoratlangan edi. Abduqodirxoʻjaning ikki azamat oʻgʻli
bunga chiday olmadi. Hokimning qoʻrgʻoniga da'voiisbot talab qilib bordi. Katta mushtlashuv boʻldi.
Pichoqbozlikda bokira singillarining sha'nini himoya
qilib, ikki azamat bir kunda halok boʻldi. Uch
farzandidan bir yoʻla judo boʻlgan ona xoʻrlik va ayriliqqa
chiday olmay tezgina yorugʻ dunyodan koʻz yumdi...

— E, zolim falak, — qaltiroq bir ovoz bilan xitob qildi
Abduqodirxo'ja.

Davradagi boshqa yigitlar ham qoʻshiq va musallas
ta'sirida kayflari oshib, mast boʻla boshladilar.
Toʻxtashvoy yonginasida oʻtirgan oʻrta yoshli, siyrak
soqol bir kishining yoʻgʻon boʻynidan quchib deydi:

— Javlonqul amakimning qizi Vasilani olib berasiz,
xoʻpmi?

— Xoʻp.

— Namoz akam bilan boja boʻlamiz, xoʻpmi?

— Xoʻp deyapman-ku.

— Keling, yuzingizdan yana bir oʻpay, jon amaki...

Nurmon baxshi katta davralarda usta baxshilar bilan
bellashib kelgan. Davraga qanday qoʻshiq mos kelishini
yaxshi biladi. Quvonch bilan gʻ“amginlikni, mardlik bilan
miskinlikni teng almashtirib boryapti. Ha, bu olam faqat




g'ussalardangina, mutelarning oh-vohidangina iborat
emas ekan. Oʻz insonlik sha'nini ulugʻlovchi, oʻzgalarga
baxt beray deb, oʻz baxtidan kechuvchi mardi-maydonlar
ham koʻp ekan bu dunyoda. Oʻshalar bilan goʻzal, oʻshalar
bilan fayzli ekan bu dunyo.

Kecha-kunduz yurgani dala-dasht bo'ldi,
Oʻttiz yigitlarga o'zi bosh bo'ldi.
Nikolayga necha kun kengash bo'ldi,
Namozdayin bir zo'r keldi jahonga.

Tubsiz qorong£ʻilik qa'rida mudrab yotgan dasht
qoʻshiq bilan limmo-lim toʻlgan edi bu oqshom. Shirakayf
yigitlar jim, boyloqdagi otlar mudrashga tushgan,
nihollar ham boshini egib tinglayotgandek. Baxshi
kuyib-yonib davom etardi:

Jo'yidevonada katta jang bo'ldi,

Goh u tomon, goh bu tomon tang bo`ldi,
Otishmadan quloqlar batang bo'ldi,
Ne-ne mardlar shahid ketdi, doʻstlarim.
O'zi arslon, nomi edi Sherniyoz,
Kambag'alga g'amxo'r edi qishu yoz,
Qo'rquv nima bilmas edi u shovvoz,
Sherniyozdek botir ketdi, do'stlarim.
Oqil, dono, kamtar edi Shohamin,
Titrar edi uni ko'rsa har zolim.
Zolimlarga qiron soldi polvonim,
Shohamindek dono ketdi, doʻstlarim.
Qozoq o'g'li, yetimparvar Esergep,

Har yetimga nafim tegsin bugun, deb
Halok boʻldi katta jangda qilich yeb,
Esergepdek shovvoz ketdi, doʻstlarim.




XVII bob

Arslonqul payt poylayapti

Arslonqul Namozdan topshiriq olgach, quvonchdan
andak boʻlmasa qiyqirib yuborayozdi. Kattaqoʻrg'onga
birrov borib kelishni kechadan buyon orzu qilayotgandi.
ammo ajralib chiqib ketishning hech iloji yoʻq. Sal
ortiqcha harakat Namozda shubha tugʻdirib qoʻyishi
mumkin. Kenja Qorani qurbon qilib qozonib olgan
ishonchidan mahrum boʻlib qolishi mumkin. Endi u bu
ishonchni ehtiyot qilishi kerak, toki Namoz uni yonidan
nari haydamasin. Olisdan turib uning boshini moʻljalga
olib boʻlmaydi. Gʻoyat ehtiyotkor u, poyloqchilari ham
sodiq, sadoqatli, bir daqiqa boʻlsa ham e'tiborsiz
qoldirishmayapti. Xuddi asalarilar oʻz poshshosini
ehtiyot qilgandek atrofini qurshab yurishibdi. Namoz
soʻnggi paytlarda biror manzilgohda bir kechadan ortiq
tunagan emas, bu yerda esa uch kundan buyon jilmay
turibdi. Ehtimolki, erta-indin ham qo`ʻzgʻalmas.
Arslonqul xuddi shu paytdan foydalanib
Kattaqoʻrgʻ“ondagi yordamchilarini chaqirib hech
boʻlmasa otryadining yarmini qirib tashlab Namozni
kuchsizlantirib olmoqchi edi. Qarangki, uning oʻzi
topshiriq berib qoldi. «Bu kechadan qoldirmaslik kerak,
qoldirmayman ham. Kechiksam, Namozni boshqalar
oʻldirib, uning boshidan men quruq qolaman. Oʻzim,
faqat mening oʻzim soʻyishim kerak uni. Lekin.
hovliqmayman. Yakkalanib qolguncha, himoya axtarib
pinjimga kirguncha silab-siypalab yuraveraman. ..»

Arslonqul Kattaqoʻrgʻon shahriga kirib borguncha
ham, xabar olib ketyapti, deb taxmin qilingan mirshabni
uchratmadi. Hamdamboyning akasi Nurmatvoy
yurtning mingboshisi, Namozni soʻyishga oʻsha undagan.
Bugun uning yordami juda ham zarur. Arslonqul otning
boshini mahkamaga qarab burdi. Xayriyat, Nurmatvoy




shu yerda ekan, ukasi Hamdamboyga hech oʻxshamaydi.
Qorindor, oppoq soqoli koʻksiga tushib turganidan
amaldordan koʻra koʻproq eshonbovalarga oʻxshab
ketadi.

— Xoʻsh, lochin, biron xushxabar bormi? — deb
soʻradi hol-ahvol soʻrashib boʻlgach.

— Men uni qoziqqa bogʻlab keldim, — deb qoʻydi
Arslonqul.

— Hali tushovlaganingiz yoʻqmi, lochin?

— Oshiqib turibman, — dona-dona qilib dedi
Arslonqul. — Bema'ni savollaringizni toʻxtating. Faqat
bir narsani takror so'ramoqchiman. Menga: «bek boʻlib
olishingda yordamlashaman», degan edingiz,
yodingizdami?

— O'rtaga xudoni qoʻyib qasam ichganman, lochin.

— Bo'lmasa bu kecha Namozning ustiga bostirib
borasizlar. Men ichidan turib, sizlar tashqaridan turib
otryadni qiramiz.

Mingboshi janoblari gap nimadaligini darrov payqab,
shahar politsmeysteri bilan harbiy pristavga odam
yubordi. Harbiy pristav polkovnik Sokolskiy
janoblarining kuni kecha bu yerdan oʻtgan jazo otryadiga
qoʻshilib, Nurota taraflarga jo'nab ketgandi.
Politsmeyster janoblari halloslaganicha yetib keldi.
Namozning daragini eshitib, garchi uning turgan joyi
aniqlanganidan xursand boʻlsa-da, ammo olti mirshab
va rotmistr Konev rahbarligidagi oʻn otliq bilan
orqasidan quvib borish gʻirt ahmoqlik boʻladi dedi.
Ammo, rotmistr yosh, qiziqqon bir yigit edi. Namozni
yakka oʻzi qoʻlga tushirib, dovrug“ taratmoqchi boʻldiyu, «mingboshi janoblari, aytingchi, bu sartga ishonsa
boʻladimi?» deb soʻradi.

— Xuddi menga ishongandek ishoning! — iltimos
qildi mingboshi.

— Oting nima, sart?

Arslonqulning qoshlari gʻalati chimirilib ketdi.




— Meni sart dema.

— Ha mayli... isming nima?

— Ismimni Namoz qoʻlga tushgandan keyin bilasan.

— da dimogʻdor ekansan-ku?

— Xudo shunaqa qilib yaratgan meni.

— Bizni aldayotganing yoʻqmi?

— Ishonmasang bormay qoʻya qol.

— Mingboshi janoblari oʻrtada turganlari uchun
ishonaman. Qani bizga ayt-chi, shayka bu yerdan olisdami?

Arslonqulning qoshlari yana chimirildi, yutinib oldi:

— Shayka emas, otryad.

Mo'ʻylovlari hali sabza ham urmagan yosh Konevga
Arslonqulning qoʻrs javoblari ma'qul tushmay jahli chiqa
boshlagan edi, mingboshi janoblari «keyin hammasini
oʻzim tushuntirib beraman», degandek koʻz qisib qoʻydi.

— Otryadda necha kishi bor?

— O`ttiz besh otliqmiz.

— Demak, bu kecha oʻsha yerda, soy bo'yida
tunaysizlar, shundaymi? Biz borguncha otryadni ushlab
tura olasanmi?

— Harakat qilaman.

— Qasam ich.

— Men qasam ichishni yomon koʻraman.

— Ha, mayli, ichmasang ichmay qoʻya qol, sart
Lekin, biz yetib borguncha shaykani ushlab turishga
harakat qil.

Izzattalab Arslonqulning bu yerdan nafsoniyati olinib
chiqdi. Xuddi yosh boladek muomala qilishdi unga.
Bugun-erta butun Zarafshonga bek boʻlaman, deb turgan
bir kishiga shunday muomala qilishlari adolatdanmi!
Nuqul «sart, sart» deyishadi. «Oʻzing sartsan!» yer
tepinib qoʻydi Arslonqul. Ammo, shunday boʻlsa-da,
koʻnglini koʻtaradigan bir tarafi bor edi bu ishning. Axir
ular bu kecha hujum qilib qolishlari ham mumkin-ku?
Mabodo shunday voqea sodir boʻlsa, maqsad sari yana
bir bahya yaqinlashib oladi-ku.




Arslonqul qarama-qarshi oʻylarga berilib, Namoz
uchun axborot toʻplab qoʻyishi kerak boʻlgan bir-ikki
kishiga uchrashdi-yu, shoshilib otning boshini qarorgoh
tarafga burdi.

Mehmonlar tarqalishib, oʻrtaga yoqilgan katta gulxan
oʻchib, bir-ikki chala tutab turibdi. Yigitlar usti shoxshabba bilan omonat yopilgan katta bostirma ostida
kiyim-boshlari bilan duch kelgan joyga dumalashib, dong
qotib uxlab qolishgan. Dasturxon yigʻilmagan, idishtovoqlar har yer-har yerda sochilib yotibdi. Oʻti oʻchib
qolgan gulxan yonida Nazarmatvey bilan Namoz
yonboshlashib olib suhbatlashishyapti. Yonlarida
koʻzacha, kosalarga limmo-lim qilib musallas quyilgan.
Ikkovi ham qattiq mast.

— Beri keling, ogʻa, — Arslonqulni yoniga chorladi
Namoz, — xoʻp charchagandirsiz?

— Charchadim, bek uka, — choʻkka tushayotib dedi
Arslonqul.

— Xoʻsh, otliqni quvib yetdingizmi?

— Oʻnlab otliqni quvib oʻtdim, ammo, mirshabni
uchratmadim.

— Boshqa yoʻldan ketdimikan u mugʻambir?

— Shunday boʻlishi ham mumkin. Boshqasi,
hammasi joyida boʻldi. Kerakli joylarga uchrashdim.
Sokolskiyning jazo otryadi bir kecha shaharda tunab,
oʻn toʻrt kishini qamab, kuni kecha Nurotaga joʻnab
ketibdi.

— Surishtirdingizmi, Nurmat mingboshining
navkarlari qayerda ekan?

— Surishtirdim. Mingboshi sayil qilgani Kumushsoy
tarafga ketibdi.

— Demak, sadoqatli og'am, bugun-erta bizga hujum
qilishlari ehtimoli yoʻq ekan-da?

— Xudo xohlasa, bek, bunday xavf yoʻq.

— Arslonqul ogʻa, — qoʻl siltadi Namoz, lekin bu
kecha bizga hujum qilishlari shart edi, qarang, men




mastman, Nazar ukangiz mast, yigitlarim boʻg'izlangan
qoʻydek xirillab yotishibdi... Shunday imkoniyatni
qoʻldan boy berishsa ular ahmoq ekan... yuzlab
mehmonlar kelib ketdi. Shulardan bittasi sotqin emas
deb oʻylaysizmi, gapiring, sadoqatli og'am. Oramizda
sotqin yoʻqmi?

— Shubhalanishni yomon koʻraman, bek.

— Lekin ogʻam, rahmat sizga. Halol yigitsiz,
kaltaklaganman, kelisholmay qolganmiz, lekin hammasi
unut boʻldi. Keling yonimga, ichamiz, toʻyib-toʻyib
ichamiz bu kecha...

— Yoʻq, bek, bu kecha oʻzingiz aytganingizdek, har
balo boʻlishi mumkin, men hushyor turishim kerak.

— Nazarmat, eshitdingmi, ogʻ“amning soʻzini, ofarin.
Arslonqul ogʻa, keling, bagʻrimga bir bosay. Shu
so'zlaringiz uchun sizni nima bilan mukofotlasam ekan?
Yoʻq, siz anavi xirillab yotganlarga oʻxshamaysiz,
sodiqsiz. Lekin ogʻa, bugun bayram. Sizga ham biron
sovgʻa qilishim kerak. Kechiring meni, ustimdagi avra
choponimdan boshqa hech narsam qolmadi. Ulashib
boʻldim. Lekin... sizga xanjarimni beraman. Mang, oling.

— Mang, qinini ham beraman. Taqib oling-chi,
yarasharmikan. Bilaman, siz magʻrursiz. Ammo,
yoningizda bunday keskir xanjar boʻlsa g“ururingiz yana
ham baland boʻladi... Siz tufayli biz katta fitnaning oldini
olib qoldik. Men bu yaxshiligingizni oʻla-o`'lgunimcha
unutmayman, unutmayman, eshityapsizmi?.. Taqib oling
buni, lekin qinidan behuda sugʻ“urmang. Faqat
haqsizlikka qarshi sugʻuring. Sugʻ“urdingizmi, endi
ikkilanmang, ikkilansangiz, qoʻrqoqlik qilsangiz
raqibingiz sizni chavaqlab tashlaydi, murdangizni
oyoqlari ostiga olib ezgʻilaydi... Mening xaloskorim,
yuragida kek saqlamaydigan mard ogʻamsiz. Uqdingizmi,
ogʻamsiz.

— Uqdim, bek uka, men ham oʻlguncha sizning
xizmatingizda boʻlaman.




— Bu menga sovgʻa edi. Betiga soʻz bitilgan. Oʻqing,
oʻqiy olmaysizmi? «Ilgimdin kelguncha zolim tigʻin
ushotib, mazlum jarohatigʻa intiqom malhamin
qoʻydim», deb bitilgan. Endi boring, ul-bul yeb qorningizni
toʻygʻazib oling... Nazar, Nazarmat deyapman! — Namoz
yonginasida mushuk boladek beozorgina xurrak otib
pish-pish uxlab yotgan doʻstining ikki qulogʻidan baravar
choʻzib oʻrnidan turgʻiza boshladi, — tur doʻstim,
muzdek suvga bir tashlab olaylik. Tur, hech boʻlmasa
ikkimiz hushyor turishimiz kerak...

XVIII bob

Panadan otilgan oʻq

Konev qahramonliklar koʻrsatishga ishtiyoqi baland
bir yigit edi. Darhol Damariq, Ishtihon, Mingariq bo£ʻlis
hokimlariga chopar yuborib oʻntadan navkar soʻradi.
Shahar mingboshisi yigirma yigitni qurollantirib berdi.
Rotmistr shom gʻira-shirasida yoʻlga otlandi. Moʻljali
qarorgohga barvaqtroq yetib olib tong qorong£isida,
Namoz mast uyquda yotgan bir pallada tappa bosmoq
edi. Ammo, oʻsha mash'um kechada, ya'ni ming toʻqqiz
yuz-u yettinchi yilning yigirma ikkinchi mart
tongotarida boshqa bir janob ham qasoskor yigitning
boshini tanidan judo qilish uchun qilich yalangʻochlagan
edi. Qorasuv dahasining mingboshisi, qiziqqonlikda
Konev toʻradan qolishmaydigan, yigirma uch yoshli
Arabxon kazak askarlar tomonidan qurshovga olib
borilayotgan qasoskor yigitlarni Ziyovuddin begligiga
oʻtkazib yuborganlikda ayblanib Oqposhsho
ma'muriyatidan tanbeh eshitgan, bir oy ichida Namozni
tutib bermasa, unga yonbosganlikda ayblanib,
qamalajagi haqida qattiq ogohlantirilgan edi.
Qamalishdan koʻra ham amaldan tushib qolishdan
qoʻrqqan Arabxon shu kecha-kunduzda oyogʻi kuygan



tovuqdek tipirchilab yurgan edi. Oqshom paytida Namoz
Shoʻrchasoy yoqasida tunayotganligi haqida unga ham
ketma-ket xabar borib qoldi. Atrof boʻlislaridan,
Nagornaya stansiyasidagi mirshabxonadan jami qirq uch
yigitni safga tortib, orqasidan ergashtirarkan:

— Yo oʻldiraman, yo oʻlaman! — deb qasam ichdi.

— Oʻsha Namoz degan qaroqchini tirik ushlamasam
otimni boshqa qoʻyaman! — deb kelmoqda edi xuddi shu
paytda rotmistr Konev.

Muzdek suvga choʻmilib, kayfi tarqab, ruhi ham jismi
xiyla yengil tortgan Namoz uygʻoq edi. Ba'zan uch
kunlab uyqusi qochib ketadigan odati bor uning. Mana,
ikki kecha boʻldiki yana mijja qoqmaydi. Ikki qo£ʻlini
orqasiga qilgancha bitta-bitta qadam tashlab, qarorgoh
atrofini aylanib yuribdi.

Tong otib kelyapti. Qorongʻilik hali butunlay
tarqagan emas, huv naridagi tepaliklar orti, soy boʻyidagi
toʻp-toʻp daraxtzorlar ichi hali nimqorong£i.

Past tomondan quyun tezligida otliq chopib kela
boshladi. Namoz yuragi noxush bir narsani sezgandek
Nazarmatga oʻgirildi:

— Yigitlarni uyg'ot.

Otliq naq Namozning peshonasiga kelib jilovni
tortgan edi, bedov oldingi oyoqlarini osmonga koʻtarib
kishnab yubordi.

— Jarlik ichiga otliqlar kelib tushdi, — entikib dedi
choʻpon yigit.

— Chamaladingmi? — tez borib oʻynoqlab turgan
otning jilovidan ushladi Namoz, — necha kishicha bor?

— Elliktacha.

— Qurollanganmi?

— Ha.

Orqangga qayt, harakatlarini kuzat, biz tomon yursa,
oʻqqa tutinglar.

Qarorgoh toʻs-to`polon boʻlib ketdi. Uygʻonganlar
otlarni egarlashga tushdilar, uyg'onmaganlarni, qattiq




mast boʻlib uchib qolganlarni Nazarmatvey koʻtarib
suvga ota boshladi.

Soyning yuqori tomonida Namozning ham
poyloqchilari bor edi. Qurbon tabib degan yigit oʻsha
tarafdan ot qo`yib tushib kela boshladi.

— Namoz aka, — otning boshini tortolmay ancha
nari oʻtib ketdi Qurbon tabib.

— Nima gap?

— Nagorniy yoʻlida uch toʻda otliq koʻrindi.

— Toʻdalar kattami?

— Kattaga oʻxshaydi.

— Orqangga qayt. Toʻdalar tepalik yonidan
oʻtayotganda uchoving ham ikki durkundan oʻq boʻshat.
Soʻng oldimga yetib kelinglar.

Past tarafdan varanglagan miltiq ovozi eshitildi.
Sokin tong qoʻynida uyqusirab yotgan dasht bir seskanib
tushgandek boʻldi. Jarlik tarafda otishma boshlandi.
«Bizni qurshab olishmoqchi. Yoʻllar toʻsilgan. Dashtga.
Faqat dashtga chekinish mumkin», fikridan oʻtdi
Namozning.

— Eshboʻri! — deb chaqirdi soʻng, — oʻtovni yigʻ.
Qobil, yigitlaring bilan foytunni soydan olib oʻt, tepalikka
olib chiqasan.

Oʻttiz qadam chamasi naridan yigirmaga yaqin otliq
chiqib, to“dalanib turgan otliqlarni oʻqqa tutib, yaqin
qiyqirishib, yalangʻoch qilichlarini havoda oʻynatib,
negadir, soy yoqalab yuqoriga oʻtib ketishdi. Ular bilan
izma-iz ot qoʻyib kelayotgan boshqa bir toʻda uch yuz
qadam chamasi narida toʻxtab, qarorgohni pala-partish
oʻqqa tuta boshladi.

— Arslonqul ogʻa, yigitlaringizni olib, tepalikka
chiqing, toʻ“dalanib turgan otliqlarni oʻqqa tuting, yaqin
yoʻlatmang. Nazarmat, yigitlaringni olib yonimga kel,
— ketma-ket shoshilib buyruqlar bera boshladi Namoz.

Toʻpolon boshlanishi bilanoq Arslonqul sakrab
oʻrnidan turib, koʻzlari javdirab joʻralariga zimdan oʻq




uzish uchun panaroq joy axtarayotgan edi.
Namozboyning «yigitlaringizni olib tepalikka chiqing»,
deyishi ayni muddao boʻldi. Soyning oʻng qirg'og'idagi
katta tollar panasiga oʻtib olib, har ikki tomonni oʻqqa
tutish uchun hozirlik koʻra boshladi. Otryadning
xazinachisi Eshboʻri ogʻani xasis, qurumsoq deb jonidan
battar yomon koʻradi. «Hayotimni xavf ostida qoldirib,
boylarning uyini bosib, tillolarni men keltirsam-u, sen
ularga xoʻjayin boʻlib olib, o`zimga bittangalab berib
yursang, — qahrli bir fikr oʻtdi Arslonqulning boshidan,
— soydan shaloplab oʻtishini qarang. Yelkasida xurjun,
xuddi bobokalonidan qolgan boylikni orqalab olgandek.
Men keltirganman u tillolarni. Endi seniki boʻlib qoldimi.
Ol nasibangni, ol, xasis!..»

— Eshboʻri og“amni otib qoʻydilar! — qichqirib
yubordi yigitlardan biri. — Hoy ushlanglar-chi, suv
oqizib ketyapti uni.

Arslonqul Namozning boshiga koʻz tikkanidan buyon
Nasibadan hadiksirab keladi. Gʻfalati-g“alati qarashlar
qiladi bu juvon. Nigohiga hech tushunib boʻlmaydi
Avvaliga «menga koʻngil qoʻygan boʻlsa kerak, toqqa olib
qochsammikan?» degan oʻyga ham borib yurdi. Ammo,
bora-bora bu fikridan qaytib, «qarashlar quv, shumlik
berkingan bu nigohlarga, sirimdan voqif boʻlib qolgan
boʻlsa-ya», deya tashvishlana boshladi. «Yoʻq, bu kecha
seni ham gum qilishim kerak! — entikib ketdi Arslonqul,
— seni daf qilmaguncha oltinbosh Namozning yaqiniga
yoʻlab boʻlmaydi...»

Nasiba yetim singillarini soydan eson-omon olib oʻtib,
foytunni koʻtarib tepalikka chumolidek oʻrmalab
chiqayotganlar ortidan goh orqasiga oʻgirilib dushman
tarafga oʻq uzib, goh emaklab yuqorilab borayotgan edi.
Katta tolning panasida turib otishayotgan Arslonqul
uning orqa miyasini moʻljalga oldi.

— Nasiba opa, opajon! — yelkasida qop orqalab
borayotgan Toʻxtashvoy dodlab oʻzini Nasibaga tashladi.




Chekinayotganlar tepalikka chiqib oldilar. Eng
oxirida Namoz, Arslonqul, Nazarmatvey uchovlari
ko'tarilishdi. Yelkasini oʻq yalab oʻtgan Arslonqulning
chap qoʻli shalvirab qolibdi. Ammo gʻururi baland bu
yigit koʻp qon yoʻqotib, rangi dokadek oqarib borayotgan
boʻlsa-da, oʻzini dadil tutib turardi.

— Yaradorlarni foytunga olinglar, — shoshilib dedi
Namoz, — Qurbon tabib qayerdasan? Foytunga chiq, ular
bilan birga ket. Pastda hech kim qolmadimi?

Qiziq, uch chaqirim chamasi ot qoʻyib bordilar hamki,
negadir, orqalaridan quvish boshlanmadi. Odatda
bunaqangi paytda yov qochsa botir ko'payar
deganlaridek, qilich yalangʻochlab qiyqirishib kim
oʻzarga poyga qoʻyuvchilar koʻpayib qolguchi edi. Bu gal
nega quvishmayapti ekan?

G'ildiraklari toshdan-toshga urilib, sakrab, sapchib
borayotgan foytun aravaning orqa oʻqi choʻrt uzilib
ketdi, ket tarafi yerga sudralib qoldi. Toʻxtashdi.
Yaradorlarni olib, maysa ustiga yotqiza boshladilar.
Eshboʻri bilan Xalilboyning joni uzilibdi. Nasibaning
ogʻzidan qon sizib kelib turibdi, hushidan ketgan. Boshqa
ikki yarador, xayriyat ancha tuzuk koʻrinadi.

— Qurbon tabib, yaradorlarga yaxshilab qara,—

negadir Namozning ovozi juda bosiq edi, — Qoravoy,
Hayit, Toʻxtash qorovulda qolasanlar. Qolganlar
orqamdan...

Namozning gʻazabi goho tutqanoqqa aylanib ketar,
bunday paytda uning vujudi tarashadek qotib, butun
borligʻi qattiq tugilgan mushti-yu, oʻt chaqnab turgan
koʻzlaridangina iborat boʻlib qolar edi. Oʻlgan,
yaralangan doʻstlarini koʻrib bir nafas dovdirab turgan
Namozning vujudida qasos alangasi toʻsatdan lovillab
yonib ketdi.

Oʻt boʻlib yonib borar edi u.

Hozirgina oʻzlari chekingan tepalik yonida otning
boshini tortib, vazivatni chamalab koʻrish uchun pastga,




qarorgoh tarafga koʻz tashlab Namoz hang-u mang boʻlib
qoldi. Pastda otishma avjiga chiqib ketgan, huv naridagi
doʻnglik yonida qilichbozlik davom etmoqda edi...
Arabxon mingboshi bilan Kattaqoʻrgʻon mingboshisi
qarshi taraf navkarlarini Namozning yigitlari gumon
qilib bir-birlarining ustiga ot qoʻyishgan koʻrinadi.
Yuqoridan berilgan koʻrsatmada qasoskorlar goh rus
askarlari kiyimida, goh politsiyachilar qiyofasida, goho
mingboshi yigitlari libosida boʻladi, deb uqtirilgan edi
ularga. Namoz chekinish bilan izma-iz qarorgohga
bostirib kirgan rotmistr Konev Nagorniy tomondan baloqazodek yopirilib tushib kelayotgan otliqlarga koʻzi
tushib, shoshilib qilichini sugʻ“urarkan:

— Itvachchalar, politsiyachilar kiyimini kiyib
olishibdi! — deb qoʻydi.

— Qarorgohni oʻrab olinglar! — deb buyruq berdi
tepalikdan seldek quyilib kelayotgan Arabxon
mingboshi, — xudo xohlasa qamab oldik.

Bir daqiqa hang-u mang boʻlib turgan Namoz gap
nimadaligini darhol tushunib kulimsirab turgan
Nazarmatveyga yuzlandi:

— Xoʻsh, endi nima qildik?

— Yaxshisi, xalaqit bermaylik, — maslahat berdi
Nazarmatvey. — O`ʻ`zlarini-oʻzlari qirib tashlaganlari
ma'qul.

Qaytib kelib, dahshatli bir manzara ustidan chiqib
qoldilar. Qorovulda turganlarning boshi gʻamgin
egilgan, poyonsiz dasht-u adirlardagi giyohlar jim
sukutga ketgan, qiyg'os ochilgan lolalarning bagʻri qipqizil qon, togʻlar ortidan asta-sekin koʻtarilib kelayotgan
quyosh ham bamisoli qon qusayotgandek...

— Namoz aka, opaginamdan ayrilib qoldik! —
koʻksini yirtib odam bolasi chiday olmaydigan g'ussali
bir ovoz bilan hoʻngrab yubordi Toʻxtashvoy.




XIX bob

«Qoʻrgʻon senga ham nasib qilmagay»

Tun yarimlab qolgan. Osmonning har yer-har yerida
uvadadek titilgan bulutlar bor. Chala oydin bir kecha.
Oʻklon tarafdan choʻl oralab qorong£ʻilik qa'rini yirtib
kelayotgan yetti otliq Jarqishloqqa kiraverishda tappatappa otdan tushdi. Namoz bedovning jilovini Avazga
tutqizib hech kimga hech narsa demay, qishloq oralab
yurib ketdi. Quvgʻinda yurgan Ulugʻ“oy opasini koʻrgani
borgandi. Opa-uka bir-birining bagʻriga kirishib, yumyum yigʻlab olishdi. Yig'lab-yig'lab qaytyapti Namoz.
Pochchasi rahmdil Xolbek, qaynotasi pahlavon
Javlonqul, qaynonasi kamtarin-u mehribon Bibiqiz
xolalar rahmatli boʻlib ketishdi. Namoz ularning biron
ma'rakasiga qatnasha olmadi. Kelib qabrlarini ham
ziyorat qila olgani yoʻq. Bugun fursat topdi...

Qishloq oralab xoʻrsina-xoʻrsina oʻtib boryapti.
Qishloq egasi tashlab ketgan hovlidek huvillab qolgan.
Uch marta jazo otryadi keldi bu yerga. Oʻnlab kishilar
qamoqqa olindi, qolganlari arang qochib qutuldi. Tirik
jon qolmagan hozir bu qishloqda. Uylar kuygan, ayvonlar
bosib tushgan.

— Namoz aka, — shivirladi Toʻxtashvoy.

— Nima deysan? — orqasiga oʻgirildi Namoz.

— Qabrlarini koʻrganmisiz oʻzi?

— Birinchi marta kelyapman, uka.

— Birga boray, koʻrsatib qoʻyaman.

— Yura qol.

Bu mozoriston Namozning ikkinchi uyidek boʻlib
qolgan. Qochdi-qochdi chogʻlarida koʻpincha shu yerga
berkinib jon saqlardi. Ochiq qabr ichiga tushib olib uch
kunlab yorug“ dunyoga chiqmay yotgan paytlari
boʻlardi... Qabriston qishloq tomonga sal kengayibdi,
yangi goʻrlar paydo boʻlibdi.




Namoz qaynonasining bosh tomoniga choʻkka tushdi.
Xoʻrlikdanmi, judolik g“ussasining ogʻirligidanmi, vujudi
terak bargidek dir-dir qaltirar edi.

— Xolaginam, mehribonim!.. — yoʻq uyog£ʻini
aytolmadi. «Nasibamdan ayrildim, qizingizni ehtiyot
qilolmadim, meni kechiring!» demoqchi edi. Alam
tomogʻidan xippa boʻgʻdi-yu haligi qaltiroq koʻzyoshiga
aylanib shovullab quyila boshladi...

Uch kun boʻldi Nasibasini Qizbuloqda dafn etganiga,
hali qabri sovugani ham yoʻq. Lolavoy dashti bilan
Nuriddin dashtlari qoʻshiladigan joyda ajib bir manzilgoh
bor. Yer ostidan sizib, qiz bolaning koʻzyoshidek miltillab
chiqayotgan buloq ustiga yakka-yu yolgʻiz oʻsgan sershox
chinor quloch yozib soya tashlab turadi...

Aytishlaricha, qadim-qadim zamonlarda bu atrofda
bir fojiali voqea boʻlib oʻtgan ekan. Ikki choʻpon oilasida
bir kechada bir oʻgʻil-u bir qiz tugʻiladi. Qizga Zulxumor
deb, oʻgʻilga Rustam deb ism beradilar. Qoʻy-u qoʻzilar
bilan oʻynoqlashib ikkovlari ham durkun boʻlib oʻsadilar.
Qizga tabiat shunday bir husn ato qiladiki, oʻn yetti
yoshga yetganda bu goʻzallik ovozasi olamga ketadi.
Rustam Rustami dostondek pahlavon boʻlib oʻsadi. Oʻn
yetti yoshida unga teng keladigan pahlavon bu atrofda
topilmay qoladi. Bir-birlariga koʻngil qoʻyishgan ekanlar.
Yigit sevgilisiga atab quchoq-quchoq lolalar keltirarkan,
qiz pahlavoniga atab chiroyli do`ppilar, hoshiyali
roʻ“molchalar tikarkan.

Yurtning begi qizga sovchi yuboradi. Rad javobini
olgach, zoʻrlab olib kelish uchun oʻnta navkar joʻnatadi.
Dashtda qoʻy boqib yurgan Rustam sevgilisini oʻgʻirlab
ketayotganlaridan xabar topib, qilich-qalqonini taqib,
uchqur bedovga minib orqalaridan quvlashga tushadi.
Qizbuloqning oʻrnida qattiq olishuv boʻladi. Pahlavon
yigit toʻrt navkarni chavaqlab tashlaydi. Ammo tengsiz
olishuvda oʻzi ham halok boʻladi... Zulxumorni bek
nikohlab oladi. Ammo qiz oʻch olish uchun payt axtaradi.




Nihoyat, bir zulmat kechada battol bekning koʻksiga
xanjar urib oʻldiradi. Uyiga oʻt qoʻyib, bir bedovga
minadi-da, dashtga qarab qochadi. Quvib kelayotgan
navkarlar uni sevgilisi Rustamning qoni toʻkilgan joyga
yetganda ushlab olib, tiriklayin yerga ko“mishadi. Oʻsha
zahotiyoq bu yerdan buloq otilib chiqadi, oʻsha zahotiyoq
bu yerdan bir tup chinor ham unib chiqadi. Oʻshandan
buyon Zulxumor yer ostida yigʻlar ekan, o`shandan buyon
chinorga aylanib qolgan yigit sevgilisini erkalab,
jazirama oftob-u dasht shamollaridan ehtiyot qilib,
boshiga soyabon boʻlib turarkan...

Nasiba bu afsonani koʻp marotaba tinglagandi. Shu
atrofga kelganlarida Qizbuloqqa qoʻnib oʻtishni Namoz
akasidan iltimos qilardi. Qasoskor choʻpon qizining
mardonavor qilmishi uning ruhiga qattiq ta'sir qilgandi.
Xuddi Zulxumor bilan suhbatlashayotgandek, goho
buloq boshida uzoq-uzoq qolib ketardi u.

Nasibani xuddi shu yerga dafn etdilar.

Namoz yuziga fotiha tortib, sekin oʻrnidan turdi.

— Hamdamboynikiga, — dedi u joʻralarining yoniga
qaytgach, otiga sakrab minarkan. — Endi hisob-kitobni
ham tugatsak boʻlar deyman, nima deding Nazarmat?

Oʻn kuncha boʻldi Hamdamboyning Samarqanddan
davolanib qaytganiga. Nasiba otgan oʻq chap biqinidan
kirib qovurgʻasini sindirib chiqib ketgan ekan. Oʻris
doktorlari hayotini saqlab qoldi uning. Ammo, oʻzi
yarimjon boʻlib qoldi. Kecha oqshom juda katta xatmi
qur'on oʻqittirdi. Bir tomoni Joʻyidevonada halok boʻlgan
Zamonbekning arvohini yoʻqlash, bir tomoni oʻzi tuzalib
oyoqqa turgani, yana bir sababi Namoz otryadi
Kattaqoʻrgʻon taraflarga quvib yuborilganligiga xayrxudoyi qildirdi Hamdamboy. Shu oqshom butun xonadon
jamuljam edi. Oʻgʻillar, kelin-u nabiralar, kunboʻyi
mehmon kutib charchashgan ekan, ertaroq yotishdi. Boy
anchagacha uyqusi qochib fikran pullarini hisoblab
oʻtirdi. Bir haftadan buyon oʻn toʻrt bozorda bugʻdoy




sottiryapti u. Yurt och edi, oʻzini qorayaloqdek donga
uryapti. Kuniga qoplab pul kelib turibdi bu yerga.
Samarqanddagi araq zavodi kimosharga savdoga
qoʻyilgandi. «Olaman, albatta olaman. Ana undan keyin
jamiki rus toʻralari atrofimda girdikapalak boʻlishadi!»
deya shirin xayollarga berilgan Hamdamboy allakimning
ustidan kulayotgandek sovuq jilmaygancha uxlab qoldi.

Mirza Qobil qorovul qilib qoldirib ketgan toʻrt navkar
boyning katta xonadonida oyoq tovushi tinishi bilan
darvozaxona yonidagi uychaga toʻplanib, «gardkam» deya
toʻrt oshiqni boshlab yuborishdi.

Nazarmatvey eshikni sekin ochib ichkari kirdi-da:

— Qimorvoz yigitlarni yaxshi koʻraman, — deya
qoʻlidagi ikki to'pponchasini baravar oʻqtaldi. — Ular
mard boʻlishadi. Lekin, qimirlaganni peshonasidan otib
tashlaydigan yomon odatim bor. Qani, peshonalaringni
yerga qoʻyib turinglar-chi, barakalla. Avaz,
amakilaringning miltigʻini tashqariga olib chiq. Tagʻin
biz ketgandan keyin bir-birlarini otib qo'yishmasin.

Tashqarida esa avvaldan moʻljallab qoʻyilgan ishlar
juda tezlik bilan bajarilmoqda edi. Har bir yigit qanaqa
yumush bajarishini, qayerda turib harakat qilishini aniq
bilganidan koʻz yumib-ochguncha fursat ichida katta
xonadonning jamiki a'zosi qoʻl-oyogʻi bogʻlanib, ogʻziga
latta tiqilib, tashqarida kutib turgan aravaga yuklab
boʻlindi. 7

-— Avaz, oʻt qoʻyishni boshlanglar! — buyurdi Namoz
oxirida, — aravalarni esa mening orqamdan haydang.

Boʻlib oʻtgan ishlar shunday tez, shunday chaqqon
bajarildiki, boyning oʻgʻil-qizlari bu voqealar oʻngida
sodir boʻlyaptimi yoki yomon tush koʻrishyaptimi, yaxshi
anglay olmay qoldilar. Aravada chayqalib-chayqalib
borayotgan Hamdamboy ham anchagacha oʻziga
kelolmadi. Soʻng gap nimadaligini tushunib, toʻsatdan
dahshatga tushib qoldi. «Nahotki, bu Namoz boʻlsa? —
oʻylay boshladi u. — Yoʻgʻ-e, axir uni oqshom




Кай адо"гр"опда Феу Б рап :1-Ки. Татот, hammasi
tamom boʻldi. Tiriklayin daryoga tashlab yuborishadi
endi... E, parvardigor”.

Koʻpam uzoq yurishmadi. Boyning yangi qoʻrg'onidan
bir chaqirimcha narida qamishlar bilan qoplangan
zaxkash yerlar boʻlguvchi edi. Namoz shu yerda toʻxtab,
bandilarni aravadan tushirib ogʻizlaridan lattalarini
olishga buyurdi. Ogʻzi bo`shagan boyvachchalar
yig'lashib naq choʻlni boshlariga koʻtarib yuborishdi.

— dim boʻlinglar! — yer tepinib miltiq oʻqtaldi
Nazarmatvey. — Bo'lmasa hammangni otib tashlayman.

Jon shirin ekan, xuddi ogʻizlariga qayta latta
tiqilgandek yana jim qolishdi.

— Xoʻsh, boybuva, ahvolingiz qalay endi? — Nomoz
qamchi dastagi bilan Hamdamboyning iyagini koʻtardi,
— gapirsinlar.

— Qaroqchi! — qon tupurdi Hamdamboy.

— Egnimdagi avra choʻ“ponimdan boshqa hech
narsam yoʻgʻu men qaroqchimanmi? — Samarqanddan
tortib Kattaqoʻrgʻongacha boʻlgan bozorlarga bugʻdoy
sotyapsan, — boshqalar ham eshitsin deb ovozini
balandlatib davom etdi Namoz. — Qayerdan olding bu
bugʻdoylarni! Umring bino boʻlib bir ketmon yer
chopmagansan-ku? Gapir. Xoʻsh, begoyim, nega
qaltirayapsiz, sovuq qotdingizmi? Umringizda hech sigir
soqqanmisiz, tappi dumalatganmisiz, biron marta issiq
tandir oldida turib non yopganingizni eslay olasizmi?
Ustingizdagi mana shu kimxob koʻylak, boshingizdagi
zar roʻmol, qari boʻyningizga hech yarashmay turgan
mana bu shoda-shoda marvaridlar kimning peshona
teriga kelganligini biron marta oʻylab koʻrganmisiz?
Ayting-chi qaysi birimiz qaroqchi ekanmiz? Yoki
bularning hammasini charx yigirib kalava sotib
oldingizmi? Xoʻsh, Davrbek, nega chaqchayyapsan? Nega
Jarqishloqqa oʻt qoʻyding? Nega? Nega, aybsiz
bechoralarni choʻlga haydading? Kaltakni mening




yigitlarimdan yeb oʻchini himoyasiz kampirlardan
oldingmi? Shunaqangi polvon boʻlib ketdingmi sen? Qoʻloyoqlarini yechib qoʻyinglar. Mana, qarshingdaman. Zoʻr
bo`lsang kuchingni koʻrsat endi! — Namoz otdan sakrab
tushib Davrbekning qarshisiga borib, koʻkragini keng
ochdi. — Qani, olishasanmi? Meni yiqitsang mana bu
igna yutgan ipdek dildirab turgan zurriyodlaringni
bandilikdan ozod etaman. Boʻlmasa hammasini otib
tashlayman. Qani, olishasanmi? Qoʻrqoq, kesak ostida
qolgan quyondek nimjonsan-u, poshsholikka, otangning
davlatiga orqa qilib oʻzingni Alpomish his qilasan.
Mushtlashishga yaramaysan, ketmon chopishga, oʻroq
tortishga ojizsan, ammo palovning yogʻligʻini yeyishga
hammadan zoʻrsan. Tekinxoʻrlar, zuluklar. Kasal yotgan
pochchamni nega otding? Qaynotam mayib majruh ediku, majruh odamni otish qaysi musulmonning ishi?
Gapir!

Namoz gurzidek mushti bilan Davrbekning chap
jag'iga shunday qattiq urdiki, qo'rquvdan Чар"-дар"
qaltirab turgan yigit yetti qadam nariga borib tushib,
negadir ikki oyogʻini barobar silkitib qoʻydi.

Tez-tez qon tupurib, boshi gir-gir aylanib nasha eltgan
bangidek chayqalib-chayqalib turgan Hamdamboy teskari
oʻgirilib lovullab yonayotgan qoʻrgʻonga koʻzi tushdi-yu,
shamdek qotib qoldi. Aftidan, jon talvasasida oyoqlarini
silkitib yerda choʻzilib yotgan oʻgʻlidan koʻra ham qoʻrgʻon
qimmatliroq, muhimroq edi unga. Nazarida qoʻrgʻon emas,
ich bagʻri yonmoqda edi uning shu paytda. “Veksellar
kuydi, qogʻoz pullar kuydi. Gilam-u kimxoblarga oʻt ketdi.
Tangalar erib ketadi endi...” — ana shunday fikrlar
oʻtmoqda edi uning karaxt boshidan. U kar, hech narsani
eshitmas, u ko'r — hech narsani koʻrmas edi. Alanga
qoʻrgʻonda emas, bamisoli koʻzlarining ichida
yonayotgandek. Miyasining qayeridadir:

“Hammasi tamom boʻldi, kuydi, kuydim!” degan oʻy
charx urib aylanar edi.




Hamdamboy tikka turgancha jon bermoqda edi.

— Namozbek, — toʻsatdan jonlanib ketdi boy, —
yigitlaringga ayt, oʻtni oʻchirishsin.

— Yoʻq, — bosh chayqadi Namoz, — qoʻrgʻonga endi
qaytmaysan boy!

— Otni oʻchir, bir xum tilla beraman!

— Tillangni eritib, ogʻzingga quyaman. Qoʻrgʻonga
qaytmaysan, bola-chaqang ham qaytmaydi u yerga. Bu
qoʻrgʻonni tiklashga kim peshona teri toʻkkan boʻlsa
hammasi halok boʻldi. Haq talashib chiqib, nohaq
oʻlimga duchor boʻldi ular. Endi bu qoʻrgʻon senga ham
nasib qilmagay! Turgan joyingdan yangi yer ochasan,
eshitayapsanmi boy, ketmon chopasan, oʻroq tortasan.
Qamishdan kapa tikib olasan. Minglab kapada
yashayotganlar qatori peshona teri bilan yashaysanlar.
Tekinxoʻrlik qilishlaringga yoʻl yoʻq endi.

— Ot! — Namoz tomonga toʻsatdan tashlanib baqirib
yubordi Hamdamboy. Shu asnoda yuztuban yerga yiqildiyu boshini qayta ko'tamadi, — joni chiqib ketgan edi
uning.

XX bob

Oy yorugʻida xanjar yaraqlaydi

Beomon quvgʻin boshlanganiga uch kecha-yu uch
kunduz boʻldi. Biron bekat yoki qarorgohda toʻxtab nafas
rostlab olishning hech iloji yoʻq. Oʻsha bekat yoki
qarorgoh atrofida pistirmada qonsiragan mingboshi
navkarlari yoki Sokolskiy janoblarining kazaklari
poylab turgan boʻladi. Amirlik tarafga oʻtib ketish uchun
uch-toʻrt bor urinib ko'rdilar, bo'lmadi. Qushbegi
sherbachchalarini chegaraga tirband qoʻygan ekan,
andak boʻlmasa tutdek toʻkilib ketishayozdi.

Namoz yoʻl-yo“lakay qasoskor yigitlarini maydamayda toʻdalarga ajratib qishloqlarga tarqatib kelyapti.




Yigitlarni omon saqlab qolishning eng toʻgʻri yoʻli shu
deb bildi u. Otarchiga tushib, bu yerda bekinib, yotgan
Vasila va Vakilabibini oʻzi bilan birga olib, To'xtash
bilan Hayitning orqasiga mingashtirdi. Yetim qizlarni
bir amallab bexavotir joyga berkitmoqchi. Boʻlmasa,
marhum Hamdamboyning oʻgʻil va kuyovlari ularni
chavaqlab tashlashadi. Namoz avlodini qirib
tugatmaguncha orqamizga qaytmaymiz, deb ular ham
ot qoʻyib yuribdi.

Otliqlar Qizbuloq tarafga bormoqdalar. Bedovlar
horigan, tez-tez qoqilib, goho munkib-munkib
ketmoqdalar. Shu jonivorlarga ham jabr boʻlib ketdi. Tik
turgancha toʻrvada yem yeb olishadi. Terlagan otni
suvga qoʻyib boʻlmaydi deydilar, kasalga chalinarmish,
ammo, bedovlar uch kundan buyon terlab-pishib turgan
bir ahvolda suvga tumshuq suqadilar. Namozning oti
oqsab chopayapti. Oldingi oyoqlarini avaylab yerga
tashlaydi — taqasi tushib ketganga oʻxshaydi. Bu kecha
albatta qurshovni yorib oʻtishlari kerak. Ertaga kech
boʻladi! Otlar chopolmay qoldi — qoʻlga tushib qolishlari
mumkin edi. Ammo, nima boʻlganda ham Namoz
Nasibasi bilan xayrlashib olmoqchi. Kim biladi, bu
ellarga endi qachon qaytadi, ehtimol qaytmas ham.

Baxmal togʻlari orqali Forishga oʻtib Qoʻqonga —
Sergey tabib huzuriga borib olishi mumkin edi. Ammo,
dilini hijil qiladigan bir narsa chiqib qoldi.
Arslonqulning xotini, ikki oʻgʻlini Ziyovuddin begi
garovga olib qamab qoʻyibdi. Kelib taslim boʻlsa chiqarib
yuboraman, boʻlmasa uchovini ham otib tashlayman, deb
jar chaqirtiribdi.

Bu shum xabarni keltirganlariga ham, mana bir
xaftacha boʻlib qoldi. Arslonqulning jiyani Joʻraqul aytdi
bu gaplarni. Oʻzi ham otryadga qoʻshilib yuribdi. U
taraflarga yolgʻiz borgani yuragi dov bermayotgan
emish; togʻam bilan birga qaytaman, deydi... Namoz qo`rs,
qaysar Arslonqulni beglik tarafga joʻnatgisi kelmayapti.




U jasur, ammo Nazarmatvey yoki Qobil oʻnboshidek
tadbirkor emas, pala-partish ish tutadi. «Qoʻlga tushib
bekordan-bekorga osilib ketadi, birga borishim kerak,
— deb oʻyladi Namoz, — men uni koʻp kaltakladim, diliga
ozor berdim. U boʻlsa fitnani fosh qilib meni naqdgina
boʻlib qolgan oʻlimdan asrab qoldi... Ozorlarimni
yaxshiligim bilan yuvishim kerak. Doʻstning boshiga
tashvish tushganda qochib ketish nomardlik boʻladi, deb
doʻstlarimga koʻp aytdim. Oʻz soʻzimga oʻzim amal
qilmasam u dunyo-yu bu dunyo yuzim qaro boʻladi.
Shu yoʻsin yetti otliq: Nazarmatvey, Arslonqul,
Joʻraqul, Nurbobo, ikki qizni mingashtirgan Hayit bilan
To'ʻxtashvoylar tizzaga urib qolgan maysalar oralab
Qizbuloqni moʻljalga olib ot qoʻyib boryapti. «Nahotki,
hammasi tugagan boʻlsa, — oʻylarini toʻxtata olmaydi
Namoz, — axir, yuzlab yigitlarga ot mindirgan edim,
beliga qilich taqqandim, qani ular? Nahotki, birlashishni
xohlamasalar? Yoʻq, ular birlashmoqni istar edilar, men
birlashtira olmadim. Nimadir yetishmayapti, nimagadir
aqlim yetmayapti... Morozov domla chindan ham ajoyib
ekan, bugungi ahvolimni bir yil oldin bashorat qilgan
edi-ya! Mana, qiygʻir urgan chumchuqlardek har
tomonga toʻzib ketyapmiz. Bizning partiyaga a'zo boʻl,
birgalashib inqilobiy gʻoyalarni targ'ib qilamiz, degandek
boʻluvdi. Qasoskorni qamashlari, oʻldirishlari mumkin,
ammo mazlumlarning ongiga singgan inqilob gʻoyalarini
qamab ham, oʻldirib ham boʻlmaydi, degan edi-ya! Kech
qoldim shekilli. Yoʻq, kech emas. Eson-omon qurshovdan
chiqib olsam, u avliyoni albatta axtarib topaman, ishni
qaytadan boshlayman. Yigitlarimni ham partiyaga olib
kirganim boʻlsin. Yoʻq deyishmaydi. Faqat yaxshilab
tushuntirmogʻim darkor. Sustkashlik qildim. Qasos
olishga boshim bilan shoʻngʻib ketdim... Demak, qasos
olish, mazlumlarning jarohatiga intiqom malhamin
qoʻyish, bu hali inqilob emas ekan-da? Mazlumlarning
oʻzlari oyoqqa turmaguncha qasoskorlar bilan zulm




daraxtini qoʻporib tashlash mumkin emas ekan-da? Yoʻq,
nima boʻlganda ham men u sersoqol avliyoni topib, unga
qoʻl berishim kerak! Kitoblar beraman degan edi,
oʻshalarni tishim oʻtgancha tatalab boʻlsa ham
oʻqimogʻim darkor... Mayli, bir yil ketar, mayli, ikki yil
ketar, lekin oʻqiyman, koʻzim ochilmaguncha u
avliyoning etagini qoʻyib yubormayman... Ana undan
soʻng biz ham oʻzimizni anglab olamiz. Hozircha
chekinish kerak. Chekinish oʻlim emas-ku! Vaqti-soati
kelib men ham qarshi hujumga oʻtarman axir! Ana unda
mening ham zambaragim, toʻplarim, bombalarim boʻladi!
Senlar bilan hali koʻp olishaman, zolimlar! Shoshmay
tursanglar, hali gʻaflat uyqusida yotgan Zarafshon
uygʻonadi. Axir, odam bolasi bir umr uyquda yotmaydiku, uxlash uchun tugʻilmaydi-ku, qachonlardir
uygʻonishi kerak-ku, axir!..»

Qizbuloqqa shom g'ʻira-shirasida yetib keldilar.
Yigitlar otlardan tap-tap tushib, bu yerda ham uzoq
toʻxtamasak kerak, deb oʻylashib darhol bedovlarning
boshiga yemli toʻrva ildilar. Bu yerga Nasibadan tashqari
yana toʻrt qasoskor dafn etilgan. Nurbobo tahorat olib,
ularning arvohini xushnud etish uchun tilovat qilishga
tushdi. Dardli ovoz bilan chayqalib Qur'on oʻqiy boshladi.
Namoz suyuklisining qabri yoniga choʻkka tushib uzoq
oʻtirib qoldi. Boshi egilgan, turtib chiqqan yelkasi har
zamonda silkinib-silkinib qo'yayapti. «Qani endi anavi
beshovi boʻlmasa-yu, shartta orqa miyasidan otsang, —
gʻijinib o`ylay boshladi Arslonqul, — keyin boshini kesib
xurjunga solsang, lekin hali vaqt ertaroqqa oʻxshaydi.
Yana ozgina chidashim kerak. Arslonqul shoshmaydi.
U bir marta hamla qiladi va yengadi!»

Oʻrtaga dasturxon yozishdi, goʻsht maydalashdi, non
ushatildi. Namozning tomogʻidan negadir hech narsa
oʻtmadi. Bir tishlam goʻshtni uzoq chaynadi, yutolmadi.
Muzdek buloq suvidan bir-ikki hovuch ichib otlar tomon
ketdi. Bedovlar negadir xoʻrak yemapti. Toʻrvadagi arpa




shundoq turibdi. Bir xillari toʻrt oyogʻini bir joyga qilib,
boshini solintirib dir-dir qaltirayapti. «Tavba, otlar ham
tik turib uxlar ekan-da, — fikridan oʻtdi Namozning, —
bugun yaxshilab dam bermasak jonivorlar ertaga
chopolmaydi, adoyi tamom bo'lishibdi. Namoz otining
sagʻriniga boshini qoʻyib ancha mahal jim qoldi.
«Charchagansan jonivor, hammamiz ham
charchaganmiz. Charchash uchun tugʻilgan ekanmiz oʻzi
bu dunyoda. Lekin, na chora, xudo bizga shunday taqdir
bitgan boʻlsa, qochib qayoqqa ham borardik. Sen, jonivor
nega yotmading? Oyoqlaringni choʻzib ozgina rohatlanib
olsang boʻlmaydimi? Yoki sening ham qalbing toʻla
gʻashlikmi, tavba, bu lanj kayfiyat menga qayoqdan
yopisha qoldi? Ruhim injiq, dilim qorongʻi. Badbashara,
nomsiz bir maxluq tepamda qanotlarini yozib tik
turgandek, tirjayadi, masxaralaydi, ruhimni ezadi...
Tovba!..»

Namoz qaytsa, doʻstlari oʻtirgan oʻrinlarda uyqu
allalab mudray boshlashibdi. Vasila qiz bilan Vakilabibi
opalarining qabri yonida — bir-birlarini qoʻltiqlab tik
turishibdi.

— Qani hammang boshingni koʻtar-chi, —
toʻsatdan hozirgi kayfiyatiga hech yarashmaydigan
quvnoq bir ohangda dedi Namoz, — maslahatlashib
oladigan gap bor. Vasila, Vakilabibi sizlar ham kelinglar.
Nazarmatvey, qiyomatli doʻstim, buyrugʻimni eshit.

— Eshitaman! — taomilga koʻra qoʻlini koʻksiga
qoʻyib, sallali boshini xiyol egib qoʻydi Nazarmatvey.

— Otryadni ikkiga boʻlamiz. Boshqa iloj yoq, —
keskin va shiddatli bir ovoz bilan dedi Namoz, — sen
doʻstim, Toʻxtash, Hayit, Vasila, Vakilabibilarga bosh
boʻlib hoziroq Qoʻqonga joʻnaysan.

— Namoz! — sakrab oʻrnidan turib ketdi
Nazarmatvey.
— Bilib qoʻy, — Namozning ovozi hamon keskin va
qilichdek oʻtkir ham edi, — toʻrttovi ham mening



jigarbandim. Bu ikki qiz otam oʻrnida ota boʻlgan
Javlonqul amakimdan, onam oʻrnida onam boʻlgan
Bibiqiz xolamdan, hech biringizdan yashirmayman,
behad suyganim Nasibamdan yodgorlik! Ayt, Sergey
tabib ularni ehtiyot qilsin, oʻ“qitsin. Ayt, biz
yengilganimiz yoʻq, balki chekinyapmiz. Ayt, biz
uning maslahatiga hamon muhtojmiz. Men
Arslonqul ogʻ“amning boshiga tushgan tashvishni
biryoqli qilmagunimcha bu atrofni tark etolmayman.
Og'am oldidagi qarzimni oʻtagach, men ham
orqalaringdan qanot boylab uchaman. Biz Morozov
domlani axtarib topishimiz, keyingi ishlarimiz
xususida u bilan kengashib olishimiz kerak.
Qarorim shu! Meni Qoʻqonda kut. Biz ham endi
inqilob yoʻlidan boramiz, qorongʻi soʻ'qmoqlarda
adashib yurganimiz yetar endi.

— Namoz, bari bir, men seni tashlab ketolmayman.

— Nega?

— Sening hayoting uchun xavf behad kuchaygan bir
paytda seni tashlab ketishga haqqim yoʻq.

— Tashlab ketayotganing yoʻq, doʻstim! Balki,
topshirigʻ“imni bajargani boryapsan. Meni toʻgʻri tushun,
qiyomatli doʻstim, otlar horib qoldi, ertaga quvgʻin
boshlansa bir yoʻla hammamiz qoʻlga tushib halok
boʻlamiz. Undan koʻra hech boʻlmasa mana shu
yetimlarni qutqarib qolganimiz yaxshi emasmi. 1.оада1
arvohlar oldida yuzimiz yorugʻ boʻladi-ku!

— Menga qara, oʻris bola, — halidan buyon qoshlarini
g'alati chimirib turgan Arslonqul salmoqlab gapira
boshladi, — boshliqning buyrug'ini ikki qilishga hech
birimizning haqqimiz yoʻq, qolaversa biz ham shu bek
ukamning boshini ehtiyot qilamiz, deb qilich
yalangʻochlab yuribmiz.

— Biz tirik boʻlsak, u kishiga hech kim tahdid
sololmaydi, — qasam ichgandek qilib dedi Nurbobo, —
koʻnglingiz tinch boʻlsin, Nazar mullo!




— Mayli, — xoʻrsinish aralash dedi Nazarmatvey,
— qachon joʻnaymiz?

— Hoziroq jo“nangiz. — Namozning ham ich-ichidan
bir xoʻrsinish keldi, — ha doʻstim, tezroq otlan! Nurbobo!

— Labbay, bek aka?

— Doʻstim Nazarmatga, ukalarim Hayitboy bilan
Toʻxtashvoylarga oʻttiztadan oʻq, ikki bomba ber.
Durbinni ham bittasini bera qol, yoʻlda asqotib qolar.
Endi Nazarmatvey, oxirgi gapim shu: yetimlarni ehtiyot
qil. Qoʻqonga qanday qilib yetib olishni esa oʻzing hal
qil. Tadbirkorlikda birovdan qolishadigan joying yoʻq.
Xohlasang, otlarni sotib, otash aravada ketsanglar ham
mayli. Jigarlarim, turinglar endi, xayrlashamiz.
Yigʻlamanglar! Koʻzyoshini yomon koʻraman. Vasila qiz,
Vakilabibi, kelinglar bir achomlashaylik, yigʻlama
deyapman! Xudo xohlasa tez kunda yaxshi kunlar
keladi... dashtdan yer ochamiz, qator-qator dangʻillama
uylar quramiz, singillarimni o'zim kuyovga beraman,
ukalarimni uylantiraman. Eh-e, shunday ajoyib toʻylar
qilaylikki! Endi otlarga mininglar, xayr jigarlarim! Xayr,
sizlarni xudoga topshirdim!!

Otliqlar tepalik ortiga oʻtib, koʻzdan gʻoyib bo'lguncha
ham Namozni tutqanoqdek tutib kelayotgan ruhiy xuruji
bosilmadi. Qiziq, yigʻlar, yigʻlagan sari dili yorishib,
koʻngli kunduzdek charaqlab borardi uning. Nahotki,
dilini ezib turgan qora sharpa shu yetimlarning gʻami,
qoʻlga tushirib yoki oʻqqa uchirib qo'ymasam edi degan
tashvish boʻlsa. Yoʻq, ko'pam undan emasdir. Qiziq,
nimadan ekan, toʻsatdan diliga quyilib kelayotgan bu
charogʻonlik?

...Koʻpincha qochdi-quvdilardan omon chiqib intizor
Nasibasi huzuriga borganda, goho borayotganda ana
shunday charogʻon bir ruhiy holatni tuyar, bunday
pallada tomirlarida allaqanday allalovchi toʻlqin
qoʻzgʻalib, vujudini kuydirar, qah-qah otib kulgisi,
ashulalar aytgisi, hayqirigisi kelib ketardi... Lekin hozir




suyuklisi bilan koʻrishgani yoʻq-ku, uning oldiga ham
borayotgani yoʻq-ku! Lekin visol umidida paydo
boʻladigan oʻsha tanish tuygʻu, oʻsha qaynoq his ruhiga
bir daqiqagina mehmon boʻlib oʻtdi, kayfiyatini koʻtarib,
qorong£i diliga sham yoqib ketgandek boʻldi.

— Joʻraqul, uxlaganing yoʻqmi? — soʻradi Namoz
orqasiga qaytib.

Arslonqul bilan suhbatlashib oʻtirgan Joʻraqul
oʻrnidan turdi:

— Bek aka, uyqu qayoqda deysiz.

— Haligi goʻshtingdan qolganmidi?

— Ulushingizni olib qoʻyganman bek aka. Qani
buyoqqa.

Joʻraqul shoshib toʻnini yechdi-yu, qoʻyarda qoʻymay
Namoz akasining tagiga toʻshab berdi. Goʻsht maydaladi.

— Obbo bek aka-ey, lekin yesirlarni Qoʻqonga
joʻnatganingiz soz boʻldi, — deb qoʻydi soʻngra, — agar
Nazar mullo yoʻq deganda xudo haqqi, oʻzim olib jo'nagan
boʻlardim... Bek aka, yonboshlab oling. Ha, ana shunday...

Oyogʻingizni ikki siqib qo“yaymi? Namoz kuldi:

— Joʻraqul, sen gʻalati yigit ekansan-ku!

— Bek aka, oʻlay agar sizni jonimdan ortiq yaxshi
koʻrib qoldim. Tog'amni qamoqdan qutqargan edingiz,
endi bu kishining bola-chaqasini ozod etmoqqa
ketyapsiz. Siz xuddi ertaklardagi bagʻri keng
pahlavonlarga oʻxshaysiz.

— Qoʻlingni ol, uyat boʻladi.

— Xoʻp deng, jon aka.

— Yoʻq, — Namoz Joʻraquldan oyogʻini olib qochish
uchun chordana qurib oʻtirib oldi, -— undan koʻra qani,
yaqinroq oʻtiringlar. Qurshovdan chiqishning yoʻlini
axtaraylik. Arslonqul ogʻa, nega xafa koʻrinasiz?
Tashvishlanmang dedim-ku. Xudo xohlasa bu kecha
qurshovni yorib chiqamiz. Erta, nari borsa indinga
xotiningiz bilan oʻgʻillaringizni ozod etamiz... Yaqinroq
keling, menda reja bor. Qoracha togʻi tarafga yuramiz.




Bu yerda ikkita qorovul posti bor. Ikkoviga ham biz bu
tomonga kelayotganimiz haqida kechayoq xabar kelgan.
Kechadan buyon ular bizni poylab yotishibdi. Hoynahoy,
kechasi oʻtsa kerak, deb tuni bilan mijja qoqmay chiqishadi
va azonga borib, charchab albatta, uxlab qolishadi. Xuddi
shu payt biz ikki qorovul oʻrtasidan oʻtib Dahanisoy
darasiga kirib olamiz... Uyogʻini men yaxshi bilaman.
Moxovxona qamoqxonasidan qochganimda ikki oycha shu
joylarda jon saqlaganman. Xoʻsh, bu reja qalay?

— Menga ma'qul, — deb qoʻydi Arslonqul.

— Ammo, lekin, bek aka ajoyib kallangiz bor ekan!
— zavqi oshib dedi Joʻraqul, — har bir narsani juda
chuqur, juda keng oʻylar ekansiz, bekorga bu kallaga yuz
ming tillo tikishmagan ekan, nima dedingiz, togʻa?

— Ahmoq! — urishib berdi Arslonqul, — hadeb
egasining belbogʻida non koʻrgan kuchuk boladek
dumingni likillataverasanmi?!

— Mayli urishmang, — deb qoʻydi Namoz, — bu
hammasi xursandchilikdan. Endi doʻstlarim, vaqt ham
allamahal boʻlib qoldi. Oz-ozdan mizgʻib olaylik. Nurbobo,
sen Joʻraqulni yoningga olib Yakkaqayragʻochgacha borib
kel, atrofni sinchiklab kuzatinglar. Hoynahoy, qorovul
shu atrofda boʻlsa kerak. Lekin ehtiyot boʻlinglar, sezib
qolishmasin. Poyloqchi bor-yoʻqligini aniqlasalaring bas,
qolganini oʻzim hal qilaman. Lekin, tez qaytinglar, qani
jo'nanglar. Oq yoʻl! Arslonqul ogʻa, mudrayapsizmi
deyman? Charchagan boʻlsangiz, mayli, avval siz jindak
mizg'ʻib ola qoling. Men poyloqda turarman.

— E, bek ukam, xotini bilan oʻgʻillari garovda turgan
odamning koʻziga uyqu kelarmidi! Oʻzingiz mizgʻib oling.
Uch kundan buyon ot ustidan tushganingiz yoʻq! Odam
bolasi oʻzini bunchalik qiynay berishi ham yaxshi emas.
Uxlang, bek ukam, ozgina orom oling. Oromingizga
oʻzim poyloqchi boʻlay.

Namoz xurjunidan Nasibasidan xotira boʻlib qolgan
zarang tovoqni olib xotinining qabri tomon ketdi.




Yechinmasdan oyoq tomoniga choʻzilib, tovoqni
toʻnkarib, ustiga boshini qoʻydi. Bu tovoqning ajib bir
xislati bor. Uch chaqirim naridagi oyoq tovushini ham,
otning dupurini ham ilib olib, kuchaytirib beradi. Namoz
uni boshiga qoʻysa bexavotir uxlaydi. Shunga oʻrganib
qolgan. Koʻp mahal asqotgan ham. Lekin bu sirni hech
kimga aytmaydi. Shunchaki xotinimning hidi kelib
turadi, deb qoʻya qoladi. Uyqu allalay boshladi Namozni.
Uyqu bilan uygʻoqlik oʻrtasidagi faqat alladan iborat
boʻlgan, tanga, tomirlarga orom bag'ʻishlaydigan bir
ruhiy holat boshlandi. Tasavvurlari xiralashib, xayolot
kuchaydi. Olam bepoyon bo'shliq, qalin tumanlikdan
iboratdek... tumanliklar ortidan Nasiba chiqib kela
boshladi. Oppoq kiyinib olgan. Qoʻlida chaqaloq, Nasiba
ozib-toʻzib ketibdi. Rangi ham bir ahvol. «Qoching,
qoching, qoʻlga tushasiz», deb qichqirgandek bo'ldi...
Namoz bir choʻchib tushdi. Boshini koʻtarib atrofga
olazarak qaradi. Tepalik ustida Arslonqul tik turibdi.
Tinchlikka oʻxshaydi. Namoz zarang tovoq ustiga yana
bosh qoʻydi... qo`ygan zahotiyoq uxlab qoldi...

«Ey, xudo, ey, parvardigori olam, hammasi oʻzim
kutgandek boʻlyapti-ku, nahotki menga
koʻ“maklashayotgan boʻlsang!.. Uxladi shekilli, ha, o'likdek
qotib qoldi... Otsammikan? Yoʻq, oʻq ovozi chiqmasligi
kerak... Koʻksiga xanjar ursam-chi? Uygʻonib ketsa
oʻzimni chavaqlab qoʻyishi mumkin. Yaxshisi avval!
boshiga mana bu tosh bilan uraman-u, behush qilib so'ng
boʻgʻizlayman. E, tavba, bu toshni ham xudoning oʻzi
yetkazganga oʻxshaydi... Oyoqlarim qaltirayapti.
hayajonlanyapman. Oʻzing qoʻllab yubor, ey, parvardigor,
axir bu daqiqalarni men yillab kutgan edim-ku, yillab
kutganim keldi-ku, vujudimda qasos alangasi yonyapti,
qaltiroq shundan... lekin mard eding, oq koʻngil ham
rahmdil eding, Namoz!.. Meni kaltaklamaganingda,
beklikka intilganimda yoʻ£limga gʻov bo'lmaganingda sen
yashagan boʻlarding, endi yashamaysan. Oʻlishing shart.




Sen oʻlishing kerak! Mana, xudoga shukur, vujudimdagi
qaltiroq ham toʻxtadi shekilli, ruhim sokin, fikrlarim
tiniq. Sen oʻlishing kerak, ovmin, oblohu akbar!» —

Tepalik ustida soyadek qotib turgan Arslonqul oyogʻi
ostidagi bir pudcha keladigan dumaloq toshni olib
mushukdek sharpasiz qadam bosib Namozga bosh
tomonidan yaqinlashib kela boshladi... Vujudida yana
qaltiroq turgandek boʻldi, qoʻrgquvgami, ikkilanishgami
oʻxshash bir tuygʻu oyoqlaridan orqaga tortayotganini
sezib qoldi. Ehtimol, shuning uchundir, garchi
Namozning boshini moʻljalga olgan boʻlsa-da, tosh uning
naq koʻkragiga kelib tushdi. Tosh tushgan zahoti Namoz
sakrab oʻrnidan turib ketdi. Turdi-yu, uyqusidan
uygʻonmasidanoq xuddi birov oyogʻidan chalgandek yana
gursillab yerga yiqildi. Uyqusi qochib ikki qoʻliga tayanib
jonholatda turmoqchi boʻlgan edi Arslonqul orqasidan
kelib qoq boshini moʻljalga olib to'pponchadan ketmaket oʻq uzib qimirlatgani qoʻymadi. «Oʻldi, xudo xohlasa,
oʻldi, — fikridan oʻta boshladi Arslonqulning, —
yaratganga ming qatla shukur. Endi tezroq boshini
kesishim kerak... Tavba, nega vujudimni sovuq ter bosib
ketdi, qoʻl-oyogʻim birdan qaltirayapti,
qoʻrqayapmanmi?» Arslonqul Namoz sovg'a qilgan
xanjarni yalangʻochlab negadir bir zumgina soyadek tek
qotib qoldi. Qoʻrquvmi, kuchli hayajonmi, vujudini
karaxt qilib kela boshladi. Oy yorugʻida sovuq yiltirab
turgan xanjarni ogʻirlik qilgandek tashlab yuborayozdi,
qoʻllari ham uvishib qolgandek. «Qinidan behuda
sugʻurma, sugʻurdingmi, endi ikkilanma!» degan edi
xanjarning egasi. «Yoʻq, ikkilanmayman!» Arslonqul
chalqancha yotgan Namozning boshini orqasiga qayirib
tuxumdek irgʻib chiqqan kekirdagiga kuch bilan xanjar
tortib yubordi. Hali boshini tanidan kesib ulgurmagan
ham edi, yaqinginadan, juda ham yaqindan otlarning
dupuri eshitilgandek boʻldi-yu, Arslonqul sakrab
oʻrnidan turib ketdi...




SOʻNGGI SOʻZ

Oʻsha oqshom Nazarmatvey boshliq to'da Qoʻqonga
jo'nab ketmagandi. «Namoz qattiq charchagan, uch
kundan buyon mijja qoqqani yoʻq. Dam olgani qoʻnishdi.
Uxlab qolishlari ham mumkin. Uxlab qolishsa
Kattaqoʻrgʻon tarafdan quvib kelayotgan Sokolskiy
otryadi ularni qurshab olishi hech gap emas. Yoʻq, ularni
shu ahvolda tashlab ketib boʻlmaydi. Joʻnab
ketgunlaricha yaqinroqda poylab turishlari kerak...
Hayitboy, Toʻxtashvoy, Nazarmatvey uchovlari oʻzicha
xuddi shu xususda oʻylab borishardi. Birinchi tepalik
ortiga oʻtishlari bilan Nazarmatvey otning boshini
tortdi.

— Demak, toʻxtamaymizmi? — quvonch bilan soʻradi
Toʻxtashvoy.

— Ketib qolsak, ahmoqlik qilgan boʻlamiz, — deb
qoʻydi Hayitboy. Otlardan tushib, qizaloqlarga uxlash
uchun joy hozirlab berishdi. Kattaqoʻrgʻon taraf yaxshi
koʻzga tashlanadigan bir tepalik ustiga chiqib, har
tarafga ko`z tashlab suhbatlashib oʻtirishdi. Qoʻqonga
bexavotir yetib olish uchun oʻzlaricha har xil rejalar
tuzishardi, bir to`xtamga kelganlaricha ham yoʻq edi...
Toʻsatdan Qizbuloq tarafdan to'pponchadan ketma-ket
otilgan oʻqlarning ovozi eshitilib qoldi.

— Otga mininglar, — sakrab oʻrnidan turib ketdi
Nazarmatvey, — bir kori-hol boʻlganga oʻxshaydi.

Qizbuloqqa yaqinlashib kelayotganlarida tepalik
ortidan bir otliq oʻqdek otilib chiqib ketganini
Nazarmatvey ham, Toʻxtash-u Hayitboy ham gʻira-shira
koʻrgandek boʻlishdi. Ammo, uchovi ham hali gap
nimadaligini bilmaguncha uning ortidan quvlashni




oʻrinsiz deb bilishdi. Namoz akalari xoinona soʻyilganini
koʻrishgach esa, fursat oʻtib qolgani uchun, qotilni
quvlashni yana befoyda deb topishdi.

Namoz Pirimqul oʻgʻlini qayerda soʻyilgan boʻlsa,
xuddi shu yerga — suyukli Nasibasi qabrining oyoq
tomoniga dafn etdilar.

Hayitboy tilovat qildi, yuzlariga gʻamgin fotiha
tortishdi.

Qoʻqon safari qoldirildi.

Nazarmatvey, Toʻxtash, Hayitboy uchovlari qabr
ustiga tiz choʻkib, qotilni topib jazolamaguncha yegan
nonimiz harom boʻlsin, deb qasamyod qilishdi.

Bu voqea ming toʻqqiz yuz yettinchi yilning uchinchi
iyun kuni yarim tunda sodir boʻldi.

Oradan bir necha kun oʻtgach Samarqand gubernatori
Gesket janoblari nomiga tabriknoma keldi:

«Xayriyat, sizning ajoyib tashabbuslaringiz va
jiddiy tadbirlaringiz tufayli biz Namoz Pirimqul
oʻgʻlidan qutuldik. Tashakkurimni qabul qilgaysiz.
Namoz harakatini tugatishda faol ishtirok etgan
barcha ma'muriyat boshliqlarini, qoʻshinlar
qoʻmondonlarini mening nomimdan tabriklab
qoʻying. Lozim topganlaringizni zudlik bilan
mukofotga taqdim eting.

Kamoli ehtirom ila Turkiston
general gubernatori N. GRODETOV.
1907-yil, 9-iyun, Toshkent shahri.

Namoz Pirimqul oʻgʻli yigitlaridan kaltak yeb
choʻlma-choʻl qochib yurgan ma'muriyat kishilari, boyu badavlatlar ushbu tabrikdan nusxa koʻchirtirib,
boʻyinlariga tumor qilib taqib yurgan bir paytda,
Qizbuloqda, Namozning qabri ustida tumor shaklida
qirqilgan oppoq marmartosh paydo boʻldi




"Матог Ртташ ол И
tavalludi — 1879-yil,

vafoti — 1907-yil.

Ilgidin kelguncha zolim

tig'in ushotib,

Mazlum jarohatig'a

intiqom malhamin qo'ydi.
Lolavoy dashti cho'ponlaridan».

Zarafshon mazlumlari Namoz Pirimqul oʻgʻlidek
mard, jasur ham mehribon bir yigit hamisha yonlarida
boʻlishini orzu qilishardi. Xalqning bu orzusi boshqa
qasoskorlar shaxsida namoyon boʻla boshladi. Sal kun
oʻtmay «Men Namozman, men oʻlgan emasman» deya
boshqa azamatlar qilich yalangʻochlab chiqa boshladilar
Yozning oʻrtalariga borib Namoz nomi bilan harakat.
qilayotgan toʻdalarning soni oʻttizdan ortib ketdi.
Nazarmullo, Tursun aravasoz, Abduqodirxoʻja, Qobil
oʻnboshi, Katta Qoravoy, usta Nazar, Namozning jiyani
Omon polvonlarning qasoskor toʻdalari hokim
navkarlarining tinka-madorini quritib yubordilarki, bu
toʻlqinlar kuchayib borib, keyingi suronli voqealarga
qoʻshilib ketdi.

1976—1980




Adabiy-badiiy nashr
XUDOYBERDI TO'XTABOYEV

QASOSKORNING OLTIN BOSHI
Roman

Muharrir
Navro`z BEKMURODOV

Badiiy muharrir
Uyg'un SOLIHOV

Texnik muharrir
Vera DEMCHENKO

Musahhih
Ma`mura QUTLIYEVA

Kompyuterda sahifalovchi
Feruza BOTIROVA




Bosishga 11.05.2010 y.da ruxsat etildi. Bichimi 84x108 1/32.
Bosma tobogʻi 12,5. Shartli bosma tobog'i 21,0.
Garnitura «LexTimes Cyr4tUzb». Otpcet qog`oz.

Adadi 1000 nusxa. Buyurtma Ne 91.
Bahosi kelishilgan narxda.

«Yangi asr avlodi» NMMda tayyorlandi.
«Yoshlar matbuoti» bosmaxonasida bosildi.
100113. Toshkent, Chilonzor-8, Qatortol ko`chasi, 60.

Murojaat uchun telefonlar:
Nashr bo'limi — 278-30-52; Marketing boʻlimi — 128-78-43
faks — 273-00-14; e-mail: yangiastQinbox.ru


