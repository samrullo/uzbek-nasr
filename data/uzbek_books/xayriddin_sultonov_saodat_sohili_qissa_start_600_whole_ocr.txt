XAYRIDDIN SULTON

SAODAT SOHILI

Qissalar
Hikoyalar
Esselar

Gʻafur G'ulom nomidagi nashriyot-matbaa ijodiy uyi
Toshkent — 2005



SAODAT SOHILI

— Usta Binoqul, qani turing, shom tushmay huv dovonga
yetib olaylik! Oʻsha dovonga yetaylik, u yogʻi — yo razzoq!

— Uh, taqsir, oyoq bosgulik holim qolmadi. Yurolmayman,
taqsir, yurolmayman!

— Andak bardosh qiling, usta Binoqul! Chekkan mashaqqatlarimiz, inshoolloh, besamar ketmas! Ajab emaski, dovon
ortida biror qoʻnalgʻa boʻlsa... Shu manzilga yetib olsak bas,
jarohatingizga ham bir davo toparmiz. Qani, qoʻlingizni bering,
usta Binoqul!

— Ebh-h, taqsir...

Uch kundan buyon ahvol shu: usta Binoqul shishib ketgan
oyoqlarini sudrab bosgancha zorlanib inqillaydi, har qadamni
ming bir azob bilan qoʻyadi. Hofiz Koʻykiy esa lablarini
mahkam qimtigancha koʻproq oʻz yuragidagi vahmni yengish
uchun unga tinimsiz taskin-tasalli beradi, sabr-bardosh sari
da'vat etadi. Binoqul ingraydi, ogʻriqqa chidayolmay
yig'lagudek yolvoradi, Hofiz Koʻykiy goʻdakni aldagan kabi
uni yupatmoqqa tirishadi, «koʻpi ketib, ozi qolgani»ni aytib
ishontirmoqchi, ishonmoqchi boʻladi, lekin bundan na yoʻl
qisqaradi, na yoʻl azobi kamayadi.

Ular oʻn yetti kun aziyat nima, mashaqqat nima bilmay,
vaqtichogʻlik bilan yoʻl bosdilar. Taglarida oʻynoqlagan
dulduldek otlar, xurjunlarning koʻziga toʻldirilgan lazzatli
ozuqalar belga quvvat, dilga mador boʻlib keldi. Karvondagi
dunyo kezgan savdogarlarning vazmin, maroqli gurunglari
yoʻl tanobini tortar, huvillagan, fayzsiz choʻlning oʻlik
manzarasiga bir qadar jonlanish bagʻishlagandek boʻlar
edi. "

Oʻn sakkizinchi kuni sahar chogʻi kimsasiz biyobonda hali
mast uyquda yotgan karvonni qaroqchi bosdi.




Ular olatasir to“polonda togʻ unguri yoqalab qochishga
muvaffaq boʻldilar. Binoqul qoʻliga ilingan kichkina bir
tugunchagini olishga ulgurdi, xolos.

— Taqsi-ir, — dedi Binoqul! yig“lamsirab, — hech vaqomiz
qolmadi-ku, taqsir?!

— Binoqul, — dedi Hofiz Ko`ʻykiy, — jon qoldi, jon!

U — dunyoning qariyb yarmini kezgan jahongashta odam
edi, hayot qadrini, tiriklikning nechogʻli ulug“ ne'mat ekanini
teran anglardi, kechagina safar-sayohat zavqi, sirli, noma'lum
manzillar ishtiyoqi bilan sarmast Binoqulning musichadek
javdirab turganini koʻrib kulgisi qistadi, soddadil yigitning
yuragiga mador boʻladigan biror ogʻiz soʻz aytgisi keldi. Hali
oldinda jazirama issiq, ochlik, tashnalik, tushkunlik singari
mislsiz uqubatlar kutayotgan, istiqbolda ajal sovuq quchogʻini
ochib turgan bir paytda bu soʻzning mahzun koʻngilga naqadar
ulkan quvonch va quvvat bagʻishlashini u yaxshi bilardi.

— Kuyunmang, Binoqul, — dedi u jilmayib, — padari
buzrukvoringiz Hind sori ayni shu yoʻldan oʻtgan boʻlsa, ne
ajab!

Binoqulning yuzi yorishdi. Hofiz Koʻykiy yigitning dilida
pinhon muqaddas sirdan voqif: Binoqul hali goʻdak ekan,
Bobur Mirzo Farkatda bir muddat toʻxtagan kezlar otasi
cherikka kirgan, amirzoda Hindistonga otlanganda birga
jo`nagan.

Binoqul otasini enasining soʻzlaridan tanib ulg'aydi. Domdaraksiz ketgan otasining yoʻliga koʻz tika-tika enasi bultur
olamdan oʻtdi.

Binoqul — qaddi-qomati kelishgan, pishiq-puxta, chayir
yigit, kulganda kuldirgichli yuzlarida ajib bir joziba paydo
boʻladi — chin dildan yayrab kuladi. U har ishga tirishqoq,
havasmand, uzun qish kechalari kulbasida etik, mahsi-tikadi,
yozda ikki tanob yerida ter toʻkadi, kitobga, ilmga cheksiz
ixlos qo`yganidan hammahallasi — Mozori Hoji masjidining
imomi Hofiz Koʻykiyni oʻziga ustoz deb biladi, uning
kechmish voqealar, ayniqsa, jangnomayu jahongirlar tarixiga
doir dilkash suhbatlarini soatlab jon qulogʻi bilan tinglaydi.
Hofiz Koʻ`ykiy safarga ketgan paytlarda Binoqul uni intizor
kutadi.




Ustozi soʻqqabosh, vorasta! koʻngil odam boʻlib, umri muttasil
safarlarda oʻtardi. U ba'zan ikki-uch yillab benomu nishon ketar,
safardan qaytgach, masjid xonaqosiga tutash hujrasida mutolaadan
bosh koʻtarmay, allanarsalar yozgani yozgan edi. Binoqul bu
bitiklarning nimaligini bilmas, soʻragani botinolmas, ammo
ustozining yosh boʻlsa-da, ulug“ odam ekanini sezardi: masjid
eshigiga Toshkand, Samarqand va boshqa shahru kentlardan otliqlar,
hashamatli soyabon aravalar tez-tez kelib turar — zarbof toʻn
kiyib, simobiy salla oʻragan turli-tuman basavlat kishilar Hofiz
Koʻykiyni ziyorat qilib chiqar edilar...

Bir oy muqaddam u ustozining Hindiston safariga
hozirlanayotganini eshitib qoldi. Eshitdiyu yuragiga g'ulg'ula
tushdi, oromidan ayrildi.

Otasi bundan yigirma yetti yil avval — yigirma yoshida
xonadonini tark etgan ekan. Oʻshanda Binoqul uch yashar
goʻdak boʻlgan. U otasining tirikligiga, qirgʻinbarot janglardan
omon chiqqaniga, yot ellarda sogʻ-salomat yurganiga sofnmas
ishonch bilan inonar, nazarida, padari buzrukvori ona yurtda
qolgan murgʻak zuryodining diydorini intiqlik bilan
kutayotgandek tuyular edi.

Binoqul chidab turolmadi, ustozining oyogʻiga bosh urib,
birga olib ketishini soʻradi. Hofiz Koʻykiy rozi boʻldi.

Ular oʻn yetti kun aziyat nima, mashaqqat nima, bilmay,
vaqtichogʻlik bilan yoʻl yurdilar...

Karvonni qaroqchi bosgan oʻsha mash'um juma oqshomida
ular yana bir falokatga yoʻliqdilar: toshdan toshga sakrab,
togʻ yonbagʻridan pisib borarkanlar, Binoqul oyogʻi toyib,
yetti-sakkiz gaz pastdagi xandaqsimon ungurga — qirrador
xarsang ustiga yiqilib tushdi. Beli shilinib momataloq boʻldi,
to'pig“i handalakdek shishib, qadam bosolmay qoldi. Hofiz
Koʻykiy yigitning belini, boldirini silab, chiqqan suyakni
solgan boʻldi, biroq ertasi ogʻriq battar zoʻrayib, Binoqulning
oʻrnidan qoʻzgʻalishga ham majoli kelmadi...

Hofiz Ko'ykiy Binoqulning umurtqasi qattiq shikast
yeganini payqadi, labini tishladi-yu, indamadi. U hamrohini
goh opichib, goh suyab, shu kuni yarim yig'och ham yoʻl

'Vorasta-— ozod, erkin.




yurolmadi. Ertasi kuni ochlik va ogʻriqdan sillasi qurigan Binoqul
ustozidan oʻtinib iltijo qildi:

— Taqsir, endi menga ozor bermang! Sezib turibman,
kunim bitgan koʻrinadi. O`zingizni ham, meni ham qiynamang.
Meni shunda qoʻyib, yoʻlingizdan qolmang, taqsir, uh-h...

— Unday demang, Binoqul, ayb emasmi? Qani, menga
mahkamroq suyaning, ha!

Togʻ yoʻli, soqov xarsanglar. Yalangʻ“och tovonlarning qoni
tomgan chag£ir toshlar. Ufq qadar choʻzilgan kimsasiz yoʻl.

— Uh, taqsir, endi madorim qolmadi... Oh, suv, bir
qultumgina suv bering!

— Binoqul... — Hofiz Koʻykiy atrofga nochor alangladi. —
Binoqul, bir oz sabr qiling, huv ko“kalamzorni koʻryapsizmi?
Shoyad oʻsha yalanglikdan suv topilsa...

— Suv... Su-u-v... Taqsirjon, bir qultumgina suv, umrimni
beray, taqsirjon, bu azobdan qutqaring!

— E olloh! Oʻzingdan boʻlak madadkorim yo`q, shafqat
qilgʻaysen!

Sel bosib kelmoqda, sel — olov seli. Hoʻl-quruqqa barobar
oʻt qoʻyib quyosh yonayotir, quyosh!

— Oh... Meni yerga qoʻying, taqsir, oh-h! Taqsir, men
oʻlaman. Ey olloi berahm, murodimga yetkazmading-a!

— Binoqul, tavba deng, kufrga botmang!

— E, yaratgan egam, mayli, bu koʻrsatgan kuningga ham
shukur. Armonim ichimda qoldi, taqsir. Padarimning daragini
bilsam edi. Bobur shohni bir koʻrsam... — Binoqul jim boʻlib

" qoldi, song majolsiz barmoqlari bilan tugunchagini yecha
boshladi. — Taqsir, mana shu kitobni men unga ixlos bilan
tortiq etmoqchi edim. Oʻzim kitobat qilib edim... Bilmaysiz,
taqsir, o'zim ham bilmayman, lekin nechundir xudo mening
mehrimni ul zotga tushirgan...

— Ko`ʻngilni buzmang, Binoqul... — Hofiz Koʻykiy titrab
ketdi. — Hali tortig“ingizni, inshoolloh, o“z qoʻlingiz bilan
topshirursiz. Faqat niyatni bardam qilmoq kerak.

— Yoʻq, taqsir, hol-kunim ayon-ky... — Binoqul unga
qarab ma'yus bosh chayqadi. — Soʻnggi tilagim ham,
vasiyatim ham shu: bu kitobni Bobur hazratlariga eltib, duoi
salomimni yetkazgaysiz.




— Binoqul, inim...

— Aytgaysizki: «Gʻarib dunyoda ollohning Binoqul degan
g'arib bir quli bor edi, otasi navkaringiz edi, u ham sizga
dildan ixlos qoʻyib, xizmatingizga oʻzini chogʻlagan edi. Yetib
kelolmadi — yoʻlda tangri rahmatiga bordi», degaysiz.

— Qoʻying, Binoqul... — Hofiz Koʻykiy unung choʻgʻ
kabi yonayotgan yuz-ko`zlarini, peshonasini siladi. — Koʻngilni
ezmoq nechun? Qoʻying...

— Mana, taqsir... Oh-h! — Binoqul tugunchagidan kitobni
olib uzatdi, mijjalarida yosh yiltiradi. `

— «Nasoyim ul-muhabbat»?

— Ha, taqsir.

— Shoshmang, axir bu... Navoiy hazratlarining...

— Oʻzim kitobat qilib edim. Bu endi sizga qiyomatlig
qarz, taqsir.

— Inshoolloh...

— Uh-h! Taqsir, soʻnggi oʻtinchim: imkon topsangiz,
otamning daragini soʻroqlab “koʻrarsiz. Yodingizda boʻlsin,
taqsir, otamning ismi Boboqul, otasining oti Oʻrinqul.
Xotiringizdan chiqmas, taqsir?

— Binoqul...

— Ha-ah! Taqsir, rozi... mendan rozi boʻling...

— Mingdan-ming roziman, inim, siz ham rozi “boʻling...
Binoqul! Binoqul!.. E, olloh, vo darigʻ!

ua.

Uch kundan soʻng togʻdan oʻtin terib qaytayotgan
oʻtinchilar behush yotgan Hofiz Koʻykiyni dara etagidagi
nuragan qoya tagidan topib oldilar.

at

Agra bozorining etak tomonida joylashgan, odatda
yoʻlovchilar ko“pda bosh suqavermaydigan pasqam
karvonsaroy bu oqshom har qachongidan koʻra sershovqin:
turli oʻlkalardan kelgan ajnabiy savdogarlar, tuya, fillarga
ortilgan yuklarni baqirib-chaqirib tushirayotgan yarimyalangʻoch hammollar, tilanchilar, sayoq sozandalar...




Hofiz Koʻykiy ikki kundan buyon shu karvonsaroyda
muqim edi. Bu kun erta tongdan shaharni kezib, qosh
qorayganda qoʻnalgʻasiga qaytarkan, darvoza oldida oʻtirgan
turq-tarovati gʻalati bir kimsa tuyqusdan e'tiborini tortdi.
Paxmoq soch-soqoli patila-patila boʻlib yelkasiyu koʻksini
qoplagan, egnidagi juldur ridosiga son-sanoqsiz tumorkoʻ“zmunchoqlar taqilgan qariya charm tasmali peshonabog£ʻini
qoʻlida tutamlagancha devor tagidagi tuyatoshda mudrab
oʻtirardi. U ahyon-ahyon qisiq, chagʻir koʻzlarini yarim
ochardi-da, telba bir hayqiriq bilan baqirib qoʻyar edi:

Moli vofir-r', eli kofir-r, yo`l yovuq...?

Soʻng dunyoni unutgandek, yana koʻzlarini yumib pinakka
ketardi.

Hofiz Koʻykiy uni bir dam kuzatib turdi, nihoyat,
qiziqishi gʻolib chiqib, asta yaqin bordi. Cholning yalangʻoch,
qoqsuyak oʻng yelkasida allaqanday eski jarohat izi bo£lib,
chap qoshi uzra badburush chandiq qorayib koʻrinar edi. U
shundoqqina oldida haykaldek qotib turgan odamga parvo ham
qilmay:

— Sharq sori gar yiroqtur, ul yovuq! — deya ogʻzidan
tufuk sochib vishilladi-da, birdan jimib qoldi.

Olagʻovur shovqin ichida tuyqusdan yangragan bu turkiy
kalom Hofiz Koʻykiyning qulogʻiga issiq chalinib, darhol
sergaklandi, ehtiyotkorlik bilan salom berdi. Choldan sado
chiqmagach, bir oz taraddudlanib:

— Ma'zur tutgaysiz, siz turk emasmi? — deb soʻradi.

Chol churq etmadi, goʻyo bo`shliqqa tikilgan kabi ma'nosiz
koʻzlarini baqraytirgancha chayqalib oʻtiraverdi. Xiyol oʻtgach,
zerikdi shekilli, ridosining yoqasidan uchburchak tumorini
uzib olib oʻynay boshladi.

Hofiz Koʻykiy sekin iziga qaytdi. Toʻrdagi supada chilim
chekib oʻtirgan qizil yuzli, ulugʻsifat savdogar ohista soʻz
qotdi:

! Vofir-— ko'p, moʻl
Yovuq — yaqin



— O“ yak odami devona. Hamo oʻro Baxshiturk menomidand.!

Hofiz Ko`ʻykiy savdogardan forschalab soʻradi:

— Shu yerda istiqomat qiladimi?

— Yoʻq, uning makonini hech kimsa bilmaydi. Bu yerga
ba'zan boshi ogʻib kelib qoladi. Oʻzi beozor, hech kimsaga
ziyoni yoʻq. Faqat goh-goh jazavasi qoʻziydi, xolos. Ana,
ana, tagʻin boshlandi!

Baxshiturk uyqudan choʻchib uygʻongandek, sapchib
oʻrnidan turdi, qoʻllarini toʻrt tomonga toʻlg'agancha
tasavvuridagi g“animga vahshat bilan oʻshqira ketdi:

— Bari bir oxiri voy boʻlur, ha! Bilib qoʻy, ha, oxiri
voy! Umring oʻtib ketar, tongla mahsharda yuzing qaro, ha!
Mana, bu oy jumadul avval, soʻgʻ“in jumadul oxir, soʻgʻin
rajab, soʻgʻ“in sha'bon, undan soʻgʻin ramazon, undan soʻgʻin
shavvol! Ha, bari bir oxiri voy! Vallohu a'lam bissavob;
toʻqson toʻrt kundan soʻgʻin ramazon iydi, bir yuzu ellik
toʻrt kundan soʻgʻin kichik iyd, ha! Yana oltmish uch kunda
roʻza kelur, ha! Zakot berdingmi? Zakot bermadingmi? Bari
bir oxiri voy! Yana sakkiz haftadan soʻgʻin qish, yana oʻn
uch haftadan soʻgʻin koʻklam, yigirma yetti haftadan soʻg'ʻin
tag`in yoz! E gʻofil banda, umring ham oʻtar, sovuq goʻrga
kirarsan, ilon-chayonga yemish boʻlib, tufroqqa qorishgaysan!
Kulma, kulma, bir pul soʻgʻin! Bir pul, ha, bari bir oxiri
voy!.. Yoʻqol, deyman, yoʻqol, nega zakot berding?!

Chol baqira-baqira darvozadan uzoqlashdi. Xirqiroq ovozi
endi olislardan eshitilar edi.

Hofiz Ko`ykiy devonaning poyintar-soyintar soʻzlari
zamiridagi oddiy, ammo shafqatsiz haqiqatdan benihoya
hayratga tushgan edi. Unung hisob-kitoblarini xayolan tekshirib
koʻrarkan, bu qadar aniqligidan gʻoyat taajjublandi.

«Devona emas, — deb oʻyladi u. — Haqqa yetgan, xolos...»

Baxshiturk saroydan ancha uzoqlab ketdi. Ketdi-yu,
ajabtovur soʻzlari, g'alati baytining aks sadosi Hofiz Koʻykiy
qulogʻida qoldi:

' Bu bir devona odam. Hamma uni Baxshiturk deydi.



Moli vofir, eli kofir, yoʻl yovuq,
Sharq sori gar yiroqtur, ul yovuq...

ka ”

Devoni Buzurg ertalabdan gavjum edi. Yoʻlaklarda yasovul
va choparlar, turli-tuman arzgoʻylar uymalashar, mulozimlar,
mirzolar naycha qilib oʻralgan qogʻozlarni koʻtargancha u
yoqdan-bu yoqqa savlat toʻkib oʻtishar edi.

Bogʻi Nurafshonning yashil qoʻynida yarqirab turgan oq
marmar saroyda Afgʻon, Hind va Bangola oʻlkalarining mutlaq
hukmdori — keyinchalik yevropalik muarrixlarning «faromushxotirligi» tufayli tarix sahifalariga «Buyuk Moʻgʻul
imperiyasi» degan mubham nom bilan bitilguvchi ulkan
saltanat sohibi Zahiriddin Muhammad Bobur Mirzo arkoni
davlat bilan ertalabki mashvarat oʻtkazmoqda. U viloyatlardan
kelgan turli nomalarni koʻzdan kechirib, a'yonlarga tegishli
farmoyishlar berib boʻlgach, majlis ahlidan mamlakatning
ichki ahvoliga taalluqli xabarlarni tinglamoqqa kirishdi, soʻng
Kobuldan kelgan chopar bilan bir necha arzgoʻylarni qabul
qildi.

Mashvarat nihoyasiga yetay deb qolganda zarbof toʻni
yoqasiga zarrin uqa tutilgan barvasta eshik ogʻasi kirib ta'zim
qildi:

— Olampanoh, Sulton Muhammad Hofiz Toshkandiy
otlig“ bir zot husni tavajjuhingizga muntazir!

Bobur sergak tortib, eshik ogʻasiga qaradi:

— Kim ul? Qaydin kelibdir?

— Toshkanddin, olampanoh. Siz zoti shariflarini ziyorat
etmoq orzusida kelibdir!

«Toshkanddin?..»

Endi faqat tushlarida koʻradigan, olislarda armon boʻlib
qolgan yurtidan Boburni koʻpdan buyon biror kimsa yoʻqlab
kelmagan edi. Koʻngli allanechuk toʻlib:

— Ayting, kirsin! — dedi. Soʻng Koʻhiston va hind javohirlari,
asl afgʻon yoqutlari bilan ziynatlangan taxtdan turib, oʻz
mavqelariga koʻra tizilishib joy olgan arkoni davlatga bir-bir razm
soldi. Yo“g“on gavdali, siyrak moʻy Abulvohid Forig“iyga koʻzi




tushgach: — Mavlono Forigʻiy, — dedi ohista, — bu zot kim
boʻlsa ekan? Sizning hech eshitganingiz bormi?

Abulvohid Forigʻ“iy damqisma kasaliga mubtalo edi,
oʻrnidan qoʻzgʻalib, hansiragancha soʻz boshladi:

— Olampanoh, sizni yo“qlaguvchi bu zot Movarounnahrning
mashhur allomalaridan bo`lur. «Koʻykiy» taxallus qilibdur, deb
eshitganim bor. Toshkandda ekanimda bir kitobatini mutolaa qilib
edim. «Risola fi fani attafsir va-I usul va-l furu” va-l mantiq
уа-1 kalom»! deb nom bermishlar ekan, shoyon tahsinga sazovor
edi. Yana bir nima tasniflari ham bor, alalxusus, ilmi tarixda
benazirdur.

— Siz Toshkandda suhbat quribmi edingiz?

— Yoʻq, olampanoh, men bisyor orzumand boʻlib edim,
lekin, taassufki, hamsuhbatliq nasib etmagan edi. Sababki,
ul zot Toshkanddin oʻn yigʻoch narida, Farkat otlig" bir
kentda istiqomat tutgan ekanlar, fursatim ziq edi, men u
yerga borolmadim.

— Farkatda?

— Ha, olampanoh, togʻning ortidagi bir kent u. Bu zot
asli jannatoso Ali Qushchining nabirasi Kamoliddinning oʻgʻli
boʻlur, alar azaldan shu manzilda muqim boʻlib kelurlar.

Abulvohid Forigʻiy yana allanarsalarni gapirar, ammo
Bobur endi eshitmas — teran xayolga choʻmgan edi. «Farkat»
degan soʻz unga sovuq yomgʻir savalab turgan izgʻirinli
kunlarni, kuzak osmonida favqulodda chaqnagan chaqmoqlarni
eslatdi, umrining rutubatli, hazin onlarini yodiga soldi. Oʻsha
voqealarga qancha boʻldi ekan? Yo rabbiy, yigirma yetti yil!
Qarchigʻaydek bir yigit umri! O`shanda yonida hamrohu
hamkor boʻlganlardan kimlar bor? U turli-tuman nomlarni
eslashga urinarkan, ularning bari barmoq orasidan shuvillab
toʻkilgan qum singari xotirasi qatlaridan bir-bir sirgʻalib
tushayotganini sezdi. Noʻyon koʻ`kaltosh, Gʻulda Qosimbek,
Xoldor, Mirshoh qavchin, Qoʻchbek... Evoh, qayda ular?
Qayerlarda? Barchasi endi «rahmatli»! Ba'zilari shiddatli
janglarda boshidan ayrildi, ba`zilari g'anim nayrangiga duchor
boʻldi, ayrimlarining umri qisqa ekan, ayrimlari esa... xiyonat

' “Tafsir, din asoslari, fiqh, mantiq va din aqidalari ilmi haqida risola”.




qildi... Oqibat, o`sha kunlardan bu kun faqat achchiq, mahzun
xotiralar yodgor, xolos.

Bobur alamli oʻylardan egilgan boshini ohista koʻtardi.
Abulvohid Forigʻiy jimgina qoʻl qovushtirib turardi.

Eshik ogʻasining ortidan adl, tik qomatli, odmi toʻn
kiygan, bodomqovoq, yuzlari shishinqiragan, malla soqolli
koʻhlik bir kishi ichkari kirib, ta'zim qildi:

— Yetti iqlimning shamsi anvori, zarofatliq podishohimiz Zahiriddin Muhammad Bobur Mirzo hazrati
oliylariga duoyu ehtiromlarimiz boʻlgʻay! Assalom alaykum,
olampanoh!

— Vaalaykum assalom, xush kelibsiz, — dedi Bobur
iltifot bilan mehmonga joy koʻrsatarkan. — Marhamat,
oʻltiring. Ziyoratingiz olloh dargohida qabul boʻlg`ʻay!

— Qulluq, olampanoh.

Boburning ilmi hikmat ustodi Shayx Zayn Sadr fotihaga
qoʻl ochdi:

— Ilohi omin, olampanohimizning umrlarini uzun,
davlatlarini ziyoda qilsin, jumlai moʻminning koʻngillari shod,
oxiratlari obod boʻlsin!

Mashvarat ahli «Omin!» deya gurillab fotihaga qoʻshildi.

— Mening betakalluf tashrifim olampanohga gʻalati
tuyular, — deya soʻz boshladi Hofiz Koʻykiy. — Men bir
olloh quli, ishim yoʻl yurmoq, dunyo kezmoq. Koʻp mamlakatlarda bo`ldim. Turk, Misr, Bagʻdod, Lubnon, Damashq,
Qashqar diyorlarini koʻrdim, undagi el-elat, yurt-ulusning
turmush-yumushlari ila oshno boʻldim. Bu safar esa ona
vataningizdan, koʻz ochib koʻrgan viloyatlaringizdan sizlarga
koʻpdan-koʻp duoi salomlar keltirdim. Ota yurtimizning
tabarruk yodi muborak xotirlaridan koʻtarilmagan boʻlsa kerak...

— Ul viloyatlarning latofatlarini kishi nechuk unutgay? —
dedi Bobur ohista. Ovozi titrar edi.— Unutgan kishining
koʻzlariga tiriklayin tufroq to'lmasmi?

Ahli majlis mutaassir boʻlib, oʻrtaga xiyla vaqt sukut
choʻkdi.

— "Haq soʻzni aytdingiz, olampanoh, — dedi Hofiz
Koʻykiy. — Komil inson kindik qoni toʻkilmish yurtni hargiz
unuta olmas. Xotiringiz jam boʻlsin, olampanoh, ul diyorlarda




muborak nomingizni hanuz yod eturlar. Inchunin, sizga
atalmish bir omonatni topshirmoq menga qiyomatlig“ qarz
edi. — U qoʻynidan nafis saxtiyon muqovali kitobini olib,
Boburga avaylab uzatdi.

Bobur andak taajjublanib oʻrnidan turdi, kitobni olib ilk
sahifasini ochdi.

— «Nasoyim ul-muhabbat»! — Boburning koʻzlari chaqnab
ketdi. — Mir Alisherbekning tabarruk bitiklari-ku!

— Ha, olampanoh.

— Ne chogʻ goʻzal san'at! — Bobur kitobni zavq va ardoq
bilan koʻzdan kechirardi. — Oʻzingiz kitobat etdingizmi,
mavlono? Xatlari bu qadar ravshan, nafis...

— Yoʻq, olampanoh. Men bilan birga ollohning gʻarib bir
quli ham diydoringizga orzumand boʻlib yoʻlga otlanib edi. Ming
bor taassufki, yetib kelmoqlik nasib etmadi — yoʻlda shikast
topib qazo qildi. Shul tortiqni sizga hadya etmoq umidida ixlos
bilan kitobat qilgan ekan, yetkazmoqni mendan oʻtinib soʻradi.

— E, olloi karim! Kim ekan ul doʻsti sodiq? — Bobur
Mirzo olimning bu soʻzlaridan gʻoyat ta'sirlangan edi.

— Olampanoh, u yigitning nomi Binoqul edi, diyonat va
idrokli bir muslim edi. Asli kosiblik qilardi, kaminadan
birmuncha xat-savod oʻrganib edi. Balki xotiringizda bordir,
otasi bir paytlar cherikingizga navkar boʻlib kirgan ekan?

Boburning qoshlari chimirildi:

— Qay vaqt? Qayda?

— Bir muddat Farkatda muqim turgan ekansiz, oʻsha
kezlari chamasi.

— Ha-a... Ul kentda koʻp mardona yigitlar cherikka qoʻshilib
edi. Ismi kim boʻlsa ekan?

— Olampanoh, hamrohim jon taslim qilayotib otasining
ismini aytgan edi: Boboqul otlig“ bir odam ekan, otasini
Oʻrinqul der ekanlar.

— Eh-ha, Boboqulmi? —. Bobur jonlanib bosh irgʻadi. —
Nechun xotirimda boʻlmasin? Jasorati mumtoz navkarlarimizdan edi. Hamrohingiz shuning zuryodi ekanmi?

— Ha, olampanoh.

— Tangri rahmat qilsin, padariga tortgan ekan-da,
Boboqul ulug“ yurakli yigit edi.




— Olampanoh, u... qazo etganmi?

— Yoʻq. — Bobur gʻamgin bosh chayqadi. — Biz Hindni
olganda Boboqul koʻp mardliklar koʻrsatib edi. Uch-toʻrt
yil chamasi oʻtgach, yurtiga qaytmoq boʻlib bizdan izn
soʻradi. Tilagini oʻrinlatdik, biroq tonglasi Ponipatda
Ibrohim Loʻdiy yuz ming qoʻshin bilan bosh koʻtardi.
Bizning navkar oʻn mingning nari-berisida edi. Bizni bundoq
mushkul ahvolda qoldirgali koʻzi qiymadi chogʻi, Boboqul
qanotimizga kirib Ponipat sari yurdi. Oʻsha chopqinda
boshidan zarsb yeb, xayoli xiliy parishon boʻlib qoldi. Ne
muolaja, dori-darmon boʻlsa, barini qildirdik, hech bir
naf" koʻrmadi. Soʻng saroydan bir hujra berib, istiqomatidan
xabardor boʻlib turadigan kishi tayin etdik. Yoʻq, bunda
turolmadi, bir oqshom eshitdimki, chiqib ketgan emish.
Endilikda koʻcha-ko`ylarda hamdu sano aytib yuradir, deb
qulogʻimga chalinadir...

— Shu kunlar yana Ograda paydo boʻlgan emish, — deya
soʻz qoʻshdi poygakda oʻtirgan Boburning xos mulozimi
Yusufiy.

«Yaratgan egam yarlaqagan ekan seni, boyoqish Binoqul!»
deb nadomat bilan koʻnglidan oʻtkazdi Hofiz Koʻykiy.

— Xayr, mayli, ollohning irodasi... — dedi Bobur suhbatga
yakun yasagandek. — Bizga ehtiromi shu qadar ustuvor ekan,
endi bizdan-ku qaytmas, xalloqi olamdan qaytsin. Mavlono
Abulbaqo!

Koʻrkam soqolli, nuroniy moʻysafid — shayxulislom
Mavlono Abulbaqo o`rnidan turdi:

— Labbay, olampanoh?

— Ertan juma namoziga fatvo beringkim, saltanatdagi
barcha masjidlarda bandai moʻmin Binoqulning haqiga xatm
bagʻishlansin. Biz ham, inshoolloh, gʻoyibona sadoqati uchun
arvohi pokiga besh vaqt namoz uzra tilovat qilurmiz.

— Bosh ustiga, olampanoh!

A'yonlar kitobni navbatma-navbat hayrat va zavq bilan
tomosha qilib bo`lgach, Abulvohid Forigʻiy uni Boburga uzatdi.

— «Nasoyim ul-muhabbat»! — Bobur hamon kitobga
termilib to'ymas edi. — Muhabbat nasimi kelgan yurtga jon
sadqa boʻlsin...




uu

Hofiz Koʻykiyni Bogʻi Nurafshonning kunchiqar tarafidagi xos hujralardan biriga joylashtirdilar. Jazirama issiq va
qabul tashvishlari uni qattiq charchatgan edi, tushgacha dong
qotib uxladi. Peshin namozidan soʻng, umrida ilk dafa koʻrib
turgani — notanish anvoyi gullar yal-yal yongan salqin
xiyobonda jannatoshiyon qushlarning hur navolarini 1аудshavqqa toʻlib tinglagancha ohista kezib yurdi.

Oqshom tushib, osmonda ilk yulduzlar charaqlagan palla
Yusufiy hujraga kelib, olampanoh uni yoʻqlayotganini xabar
qildi.

Hofiz Koʻykiy yuz shamli muhtasham tilla qandillar
yogʻdusiga cho“mgan boʻm-boʻsh salomxonaga kirib borganda
Bobur toʻrdagi kumush lavh ortida barqut bolishlarga
yonboshlagancha mutolaaga berilgan edi. U Hofiz Koʻykiyni
xush kayfiyat bilan qarshi oldi. Olim lavh ustidagi kitobga asta
razm solarkan, oʻzi topshirgan tortiqni tanidi. Bu favqulodda
hadya tufayli Boburning dilida qoʻzg'algan oʻsha botiniy hayajon,
oʻsha oʻtli taassurot hanuz soʻnmagan edi. U doʻstona jilmayib,
sassiz bir harakat bilan mehmonga joy koʻrsatdi, soʻng yana
«Nasoyim ul-muhabbat»ning ochiq turgan sahifasiga tikildi. Zum
o'tmay, jimjit salomxonada shohning o`ychan, tiniq ovozi yangradi.

— «Birov alardin savol qildikim, darvishlik sizga mavrusdir!
yoki muktasab?? Alar dedilar: tangri hukmi bila bu saodatga
musharraf boʻlduk, — deya koʻngliga behad margʻub boʻlgan
parchani hafti qiroatning inja tovlanishlari bilan ta'kidladi
Bobur. — Derlarki, alarga hargiz qul va dodak? boʻlmas ermish.
Alardin bu ma'nida soʻrabturlar. Alar debturlarki, qachon bu
bandalig“ xojalig“ bila rost kelur?!»

U kitobdan nigohini uzib, qad rostlab oʻtirdi, kungirador
qandilga, uning porloq yogʻdusuda zar sochib yongan
naqshlarga ilk bor ko“rayotgandek xiyla vaqt termilib qoldi,
nihoyat, tolgʻ“in bir tovush bilan xayolchan takrorladi:

'Mavrus — meros.
Muktasab- kasb.
Dodak — choʻri.




— «Qachon bu bandalig“ xojalig“ bila rost kelur?!»

Va oʻz savoliga javob axtargan kabi, nigohi yana charogʻon
sahifalar uzra keza ketdi.

Hofiz Koʻykiy hanuz muntazir qoʻl qovushtirib oʻtirarkan, hamsuhbatining ulugʻvor chehrasida lahza -sayin”
tajassum topayotgan turfa hislarning oniy jilvalarini, fikrning
tutqich bermas shiddatini zoʻr diqqat bilan kuzatar, ulardan
oʻzicha ma'no topmoqqa tirishar edi.

— Alisherbek benazir zot erdi, — dedi Bobur kitobdan
bosh koʻtarib. Qiyiq koʻzlarida horgʻin quvonch uchqunlari
chaqnar edi. — Har daf'a oʻqib hayrat qilamenki, turkiy tilda
hech kim ash'orni ul hazratdek koʻp va xoʻb aytqon emas.

— Yaxshi kitob — kishi ruhining jon ozigʻi, — dedi Hofiz
Koʻykiy uni quvvatlab.

— Har qanday kishining ham emas, — deya birdan e'tiroz
bildirdi Bobur. 
— Albatta, olampanoh. Lekin yaxshi kitobni oʻqigan kishiga
ham yaxshilik sharofati yuqmog"ʻi shubhasizdir.

— O`qiganga yuqmaydir, mavlono! — Bobur Mirzoning
qaysar qoshlari mardona chimirildi. — Uqqanga yuqadir.

— Haq soʻz, olampanoh.

Oraga ogʻir dam jimlik kirdi.

— Olampanoh... — Hofiz Ko`ykiy shohga qimtinibgina
murojaat qildi. — Mening qutlug“ huzuringizga kelmoqdan
maqsadim, avvalo, siz zoti shariflarini ziyorat etmoq boʻlsa,
soʻng shuhrati yetti iqlimga mashhur allomalaringiz bilan
tanishmoq, kutubxonangizdagi noyob dyrdonalardan bahramand boʻlmoqlik umidi hamdir. Kamina qulingiz ne
vaqtlardan buyon ilmi tarixga doir bir risola bitmak orzusida
yuradirman. Kutubxonangizda tilloga topilmas mo`tabar
kitoblar bisyor, deb eshitaman. Agar zoti muboraklari ijozat
etsalar...

Boburning chehrasiga taajjub ifodasi qalqidi:

— Mavlono Abulvohid Forig“iy sizni koʻp ulug“ alloma
deb ta'riflab edi, taassuf...

Hofiz Koʻykiy kutilmagan bu gapdan gangidi, kalovlanib
boshini koʻtardi:

— Olampanoh...




— Niyatingiz xolis ekaniga shubha yoʻq, mavlono, biroq... —
Bobur suhbatdoshini ayagandek, bir zum taraddudlanib
qoldi, — biroq ilm koʻyida oʻzlarini bozordan olib, bozorga
solguvchi allomalarning allomaliklari menga har vaqt kulgili
va qalbaki tuyulur!

Olim duv qizardi, oʻrnidan ogʻir qo'zg'alib qoʻydi: yer
yorilsa kirgudek holi bor edi, ammo yer yorilmadi!

U soʻnggi jur'atini toʻplab, hayajon ichra izohga ogʻiz
chogʻladi:

— Olampanoh mening tilagimni yanglish angladilar
chog'i...

— Sizni ranjitmoq maqsadim yoʻq edi, — dedi Bobur
kulimsirab. — Faqat soʻz oʻrni uchun aytdim, xolos. Zero,
umrim mobaynida qalbaki tangalardan koʻra qalbaki allomalarni koʻproq uchratdim. Alarning haq va ma'rifat nomidan
soʻylagan yolgʻonlari meni muttasil g“azabga soldi, imkonim
yetgan chogʻlarda unday betavfiqlarning barchasini ogir
jazolarga mustahiq etdim. Imonim komilki, bu qilmishim qodiri
lamyazalga ham xush kelg“ay! — Bobur, tovushining allanechuk
keskin pardalarda yangrab ketganini sezdi shekilli, xiyol tin
olib, vazmin ohangda so`zlay boshladi. — Rahmatli padari
buzurgvorim aytur edilar: jannatmakon imom Muhammad
Gʻazzoliy hazratlari Bagʻdod madrasasida tahsilni tugallab,
karvon bilan oʻz yurtlariga qaytar ekanlar. Yoʻlda karvonni
qaroqchi bosibdir. Qaroqchilar savdogarlarning mol-mulklarini
tortib olibdilar. Hazrati imom qaroqchiboshiga roʻbaroʻ boʻlib
arz etibdilar: «Men bir tolibi ilmman, na oltin, na kumushim
bor. Bor bud-shudim ikki sandiq kitob erdi, odamlaring tortib
oldilar. Ey marhamatlig“ sardor, amr etkim, kitoblarimni
qaytarib bersinlar. Bari bir alarning senga ham, yigitlaringga
ham hech qanday naf'i yoʻqdir». Qaroqchiboshi qahrga minib
soʻroqqa tutibdir: «Xoʻsh, alardin sehga ne naf” bor?» Imom
hazratlari benihoya taajjubga qolib: «Nechun naf yetmasin? —
deb javob beribdilar. — Axir, bu mening oʻn yil musofirlikda
riyozat chekib orttirgan ilmlarim-ku!» «Sen oʻzingni olim
sanaysanmi?» debdi qaroqchiboshi. «Ollohning inoyati bilan...»
debdilar imom hazratlari. «Yoʻq, sen olim emassan! — debdi
qaroqchiboshi. — Chindan ham fozil bir kimsa boʻlsang erdi,




kitoblaring butkul yoʻqolsa-da, parvoyingga keltirmagan boʻlur
eding. Chin olim kishining ilmi sandiqda emas, yuragida boʻlur,
uqdingmi?» Qaroqchiboshi shunday deya imom hazratlariga
marhamat koʻrsatib, sandiqlarini qaytarib berishni amr etibdir.
Ul zoti sharifga vahshiy bir qaroqchining bu yanglig malomatminnatlari gʻoyat ogʻir botibdir. Yoʻlning qoq oʻrtasidan ortga —
Bagʻdodga qarab qaytibdilar. Qaytadan madrasaga kirib, oʻshal
ikki sandiq kitobni xatmi kutub qilib chiqibdilar va barcha
egallagan ilmlarini yurak va koʻngilning qatlariga jo qilib
olgunlariga qadar madrasa ostonasini tark etmabdilar. Shundan
soʻng imom hazratlari hargiz kitobga qaramabdilar: ilm ul
zoti bobarakotning qalb chamanida yashnay boshlabdir.

Hofiz Koʻykiy butun vujudi quloq boʻlib tinglardi.

— Oqibatda, imom hazratlari ilmda shundogʻ ulugʻ
martabaga yetibdilarkim, kishilar: «Agar bu yorug" olamdan
Qur'oni sharif yoʻ“qolgudek boʻlsa, imom Muhammad
G'azzoliy qayta tiklab beradir», deydigan boʻlibdilar, — deya
soʻzini tugatdi Bobur va olimga sinovchan tikildi.

Olim ich-ichidan iztirob chekar, uning soʻzlari haq ekanini
chin dildan e'tirof etsa-da, oʻzga bir fikr xayolidan ketmas
edi: «Qilich siqqan qinga qalam sigʻmas ekan-da...» Yuragining
tubidan e'tiroz gʻ“alayoni toshib kelsa hamki, boshini quyi solib,
tasdiq alomati bilan cheklanmoqgqa tirishdi:

— Koʻp ibratomuz rivoyat ekan, olampanoh.

"Bobur shahodat barmogʻi bilan kumush lavhni asta
chertgancha hamon savolomuz tikilib turardi:

— Xoʻsh, mavlono?

— Olampanoh... — Hofiz Koʻykiyning manglayidagi
chiziqlar yanada chuqur tortdi, mulohaza yuki yelkalaridan
xarsangtosh boʻlib bosdi, andisha tig`i tiliga ko`ndalang keldi —
qiynaldi, ammo bari bir... chidayolmadi: — Shakkok qulingizni
ma'zur tuting, olampanoh, biroq, taassufki, sizni ham koʻp
donishparvar zot, ilm-ma'rifatning chin homiysi, deb
ta'riflab edilar!

Olimning koʻksini toʻldirgan bezovta ogʻriq birdan tindi,
soʻng oʻrtaga choʻmgan qaltis sukunat ichra butun vujudini
larzaga solib gursillayotgan yuragining dupuri yaqqol eshitila
boshladi.




Va banogoh... dargʻazab farmon oʻrniga momoqaldiroqdek
qahqaha yangradi. Hofiz Koʻykiy quloqlariga ishonmay boshini
bazoʻr koʻtardi-yu, koʻzlariga ham ishonmay qoldi: shohning
yuzida tabassum balqirdi!

— Borakallo, mavlono! — dedi Bobur koʻzlariga qalqqan
yoʻsh tomchilarini artib. — Dov yurakli kimsa ekansiz! Asli bu
istehzolarni sizni bir sinab koʻrmoq yoʻliga aytib edik.
E'tiqodingiz sha'ni uchun, aning pokligi uchun bizning na
savlatimizni, na davlatimizni istihola etdingiz! Bilsangiz, shu
choqqa qadar kamdan-kam odam bizning bu yoʻsin
da'volarimizga e'tiroz aytgan. Aksincha, bunday damlar aksariyat
kishi yoʻq gunohlariga ham iqror boʻlib, tavba-tazarruga zoʻr
beradur. Tasanno, jur'atingizga, mavlono! Chin fozil inson
asli shunday boʻlmogʻi lozim. Zero, odamizot iymonining
barqarorligi avvalo uning ne chogʻ mard va haqgo`y ekani
bilan oʻlchanur. Bizni qora tortib shundog“ joylardan zahmat
hekib kelibsiz, nainki, muruvvatimizni darig“ tutsak!

Hofiz Koʻykiy bori-borlig“i hayajondan titrab, qulluq qildi.

— Bizning huzurimizga ne-ne muhtaram zotlar ganju davlat
tilab, rutbayu unvon tilab qadamranjida qildilar, — deya soʻzida
davom etdi Bobur. — Lekin shu vaqtgacha kitob izlab, ma'rifat
istab kelgan kimsani koʻrganimiz yoʻq edi. Shukur tangrigakim,
alhol inoyat aylab, zoriqib koʻz tutgan kishimizning diydoriga
yetishtirdi. Har qandog“ noyob kitobimiz boʻlsa, sizdan
aylansin... Darvoqe, risolangiz nima xususda?

— Olampanoh, ne vaqtlarki Chingizxon va unung oli!
haqida bir risola bitmak orzusi koʻnglimga orom bermay keladir.
Ma'lumingizkim, bu ulug“ saltanat edi, aning takomil va
taraqqiyoti ham, tanazzulu inqirozi ham meni birdek hayajonga
soladir. Alalxusus, Chingizxon zuryodlarining taqdiri, joriy
etgan tartib va qonunlari, davlatni idora etmak usullari...
Muqoyasa ibratiga sizning mamlakatdorlik siyosatingizni ham
bir sidra nazardan kechirmoq umididamen.

Bobur unung soʻzlarini diqqat berib eshitdi.

— Gʻoyat mushkul yumushga qoʻl uribsiz, mavlono, —
dedi u. — Xayr, olloh madad bersin, yoʻlingiz oq, yoʻldo



shingiz haq boʻlsin. Illo bu bebaqo dunyoda faqat haq soʻz
boqiy qolur. Qasrlar yemirilur, saltanatlar toʻ“zar, as'asayu
dabdabalar yitar... Yorugʻ“ jahonda qirq sakkiz yil umrguzaronlik
qilib anglagan yagona haqiqatim shu, mavlono. Shunday
mashaqqatli bir ishni uhdangizga olgan ekansiz, imkonimiz
yetgan ko“makni bermoq biz uchun farzul vojibdur. Marhamat,
xonadonimizning ham, kutubxonamizning ham toʻri sizniki.
Fahmi ojizimcha, mutolaani Bahovaddin Muhammad
Juvayniyning «Tarixi jahongushoy»! kitobidan boshlasangiz
chakki boʻlmas.

Hofiz Koʻykiyning koʻzlari chaqnab ketdi:

— Men ul muborak zotning bu tabarruk asarini ne
vaqtlardan buyon izlayman, olampanoh!

— Xayr, neki izlaganingiz boʻlsa, topmoqqa biz balogardon, — deya kulimsiradi Bobur. — Valekin, bizning saltanat
xususida biror nima demoqdan ojizman. Mavlono, bu siz havas
qilg“udek barqaror saltanat boʻlmogʻiga koʻzim yetmaydir.
Bu zarurat tufaylidan parokanda elatlarning boshi qovushtirilgan bir viloyat, xolos. Umid qilamanki, soʻzlarimni
kamtarlikka yoʻ“ymagaysiz. Zero, zukko muarrixsiz, barchaga
ersa-da, sizga maxfiy emaskim, qon daryosi uzra qurilgan
saltanatning zamini hamisha omonat boʻlur!..

Ulkan saroy suv quygandek jimjit edi.

— Sizni menga xudo yetkurdi, — dedi Bobur. — Men
ham boshimdan kechmish voqealarni qogʻozga tushirib, tartib
bermak orzusida edim. Ba'zi nihoyaga yetgan sahifalar bor,
nasib etsa, oʻqib kengashurmiz.

— Bosh ustiga, olampanoh. Bu azimatingizni tangri taolo
muborak qilsin!

— Inshoolloh.

— Shul olijanob maqsadingiz koʻngildagidek oʻrinlansa,
koʻp ulugʻ ish boʻlur edi. Qandoq nom bilan atamoqqa qaror
berdingiz, olampanoh?

— Nomi? — Bobur ikki-uch daqiqa oʻylanib qoldi, soʻng
uzil-kesil bir tarzda: — Nomi «Voqeoti Bobur» boʻlur, — dedi.

— Ma'qul, olampanoh.

! «Jahongirlar tarixi»




— Siz yoʻldan horib kelgansiz, — dedi Bobur, —
toliqmadingizmi?

— Yoʻq, yoʻq, olampanoh.

— Ha-a... Toshkanddan qachon chiqib edingiz? El-ulus,
raiyatning kayfiyati nechuk? — Bobur kutilmaganda suhbat
mavzuini oʻzgartirdi. — Farkatda istiqomat qilurmi edingiz?

— Ha, olampanoh. "

— Samarqanddan quvilib, Andijondan ayrilgan
sargardon kunlarim ul manzilda bir muddat turib edim, —
deya Bobur xayolchan soʻzlarkan, tuyqusdan tovushi
hayratomuz ohang kasb etdi. — Yodimda, bir oqshom bir
yuzu oʻn oltiga kirgan kampirning kulbasida yomgʻirdan
jon saqlab edim. Koʻp umr topqon tabarruk kampir edi.
Bir ogʻasi Sohibqiron Temur zamonasida cherikka qoʻshilgan
ekan, muttasil shuni aytib so“ylar edi. Og“asini «Hindistonda
oʻlgan», deb edi. Manglayimga bitmish gʻaroyib savdoni
koʻringkim, bu kun oʻshal ko`hna kampirning tilidan
tushmagan yetti yot yurtda oʻltirib uni eslayotirman... Ha-a...
Siz bunga qay yoʻl bilan keldingiz? Xoʻ'rmuzdanmi?

— Yoʻq, olampanoh. Oloy va Qarategindan oshib Maschoh kentiga oʻtdik, andin Obigarm yoqalab, Hisor vodiysiga
tushdik.

Bobur sergak tortdi:

— Maschoh?! Gʻfalat! Yoʻqsa, Obiburdondan ham oʻtgan
chiqarsiz?

— Ha, olampanoh.

— Yo qudratingdan! — deya xitob qildi Bobur. — Axir
biz bir paytlar Kobil sari otlanganda xuddi shundog“ yo£l
tutmish edik! Siz esa, bukun goʻyo bilgandek, ortimizdan
izma-iz yurib kelibsiz. Vo ajab! Obiburdondan oshgʻan
chogʻimiz bir chashma labida toʻxtab edik. Shu chashma yoqasida
bir toshga bayt ham yozdirib edim. Banogoh koʻzingiz tushgani
yoʻqmi?

Olim afsuslanib bosh chayqadi:

— Hech, olampanoh... Ne bayt edi oʻzi?

— Hanuz xotirimdan oʻchgan emas, — dedi Bobur. —
Jonfizo baytlar edi:




Shunidam ki, Jamshidi farrux sirisht,

Ba sarchashmaye bar sange navisht:

«Bar in chashma chun mo base dam zadand,
Biraftand chun chashm barham zadand...»!

Bobur Mirzo qattiq hayratga tushgan edi. Ammo chinakam
hayratangiz ishlar keyinchalik — oradan asrlar oʻtgach sodir
boʻlib, oradan asrlar oʻtgach oshkor boʻlajagini u mutlaqo
bilmas edi.

... Ming toʻqqiz yuz ellik uchinchu yili arxeologik
ekspeditsiya Obiburdon qishlogʻidan Bobur bayt yozdirgan
oʻsha xarsangtoshni topadi. «Boburnoma»da qayd etilgan tafsilot
dalili shu yoʻsin qoʻlga kiritiladi. Lekin eng hayratlanarli nuqta
shundaki, qissamiz qahramonidan uch asr muqaddam yashab
oʻtgan shoirlar shohi — Shayx Muslihiddin Sa'diyning jonbasta
kalomidan vujudga kelgan va xushnavo shoir Mirzo Bobur,
koʻngligagina emas, balki choʻng xarsangga ham naqsh ettirib
abadiyat bagʻishlashga intilgan bu baytlar, oradan uch asr
oʻtgach, yana bir buyuk otashnafas shoir — «rus she'riyatining
quyoshi» Aleksandr Pushkinning ham yuragiga titratma soladi:
«Boqchasaroy favvorasi»ga aynan shu baytlar epigraf qilib
olinadi!

Bir-biriga gʻoyibona talpingan buyuk qalblar ana shunday
gʻoyibona diydor koʻrishadilar. Bir-biridan asrlar osha,
millatlar, til va mazhablar osha ayri yashagan uch daho
shoirning soʻ“nmas nafasi bu baytlarning mo`jizakor qudrati
tufayli shu tariqa ulugʻvor sir, tengsiz sehr kasb etadi. Vaqtning
qattol, beshafqat yellari turfa zamonlar qa'riga sovurgan
ularning jismu joni She'riyat diyorining boqiy bagʻrida yagona
vatan topadi...

Bu hayot chashmasi qoshiga biz kabi juda koʻp kishilar
keldilar, tiriklik nash'asiga g“arq boʻlib, o`ltirdilar, soʻng birbir abadiy yoʻqlik sari ketdilar.

Bukun chashma labida biz zavqu safoga toʻlib oʻltiribmiz.

Bizdan avval oʻtganlarning barchasi ketdi.

1 Eshitdimki, qutlug" tabiatli Jamshid bir buloq boshida toshga shunday
deb yozdiribdi: «Bu chashma qoshiga koʻplar biz kabi kelib o'ltirdilar, biz kabi
ketdilar va yoʻq boʻldilar».




Bizdan keyin kelguvchilarning ham barchasi ketajak.

Bizning ham azaliy qismatimiz shu.

Hammamiz keturmiz — istisnosiz, istig'nosiz. Bu chashma
qoshida na jismimiz, na ruhimiz sobit qolur. Faqat, qachondir,
qaydadir oʻrtangan yurakning oʻrtangan tili bilan bir haq
soʻz ayta olgan boʻlsak, yolgʻiz shu so“zgina zamonlar suroniga
boʻy bermay, asrlar osha, millatlar, til va mazhablar osha
haqqa tashna, oʻrtangan bir yurakka yetib bormog'i ehtimol...

Qayda u — oʻsha Oʻlmas soʻz?..

uu.

Hofiz Koʻykiy Boburning ragʻbati tufayli zo`r havas va
ishtiyoq bilan ishga kirishdi. Olimning boshdan kechirmish
uqubatlari shoh kutubxonasining ostonasidan ichkari hatlashi
bilanoq butkul unut boʻldi. U ko`hna qoʻlyozmalarning
sargʻaygan sahifalarini koʻz nuri va yurak qoni bilan munavvar
etib, tarixning unutilgan, chalkash soʻ“qmoqlari orasidan
Haqiqat vodiysi sari eltuvchi chagʻir toshli yagona yoʻlni
izlashga tushdi...

Bobur ilk uchrashuvdayoq musofir alloma siymosida ota
yurtdan duoi salom keltirgan mehmonni emas, balki ulkan
tafakkur sohibini koʻrdi, ahli donish bilan suhbatni har
qanday vaqtichogʻliqdan afzal bilgani sababli, uni har oqshom
huzuriga chorlab, doʻstona izzat-ikrom va lutf-karamlar koʻrsata
boshladi. Hofiz Ko`ykiy suhbat asnosi buyuk hukmdor
qarshisida oʻtirganini deyarli unutib qoʻyardi: Bobur Mirzoning
teran salohiyati, favqulodda tiniq hofizasi, fikridagi mantiq
qudrati unga umrini yolgʻiz ilmu fanga baxsh etgan,
mubohasada benazir nuroniy allomani eslatar edi...

ut

Tun. Olam farogʻat ogʻushiga choʻmgan. Saroy etagidagi
qator xos hujralardan birining darichasida miltillayotgan tanho
chiroq shu'lasigina poyonsiz zulmat saltanatiga tahdid soladi.

Yelkasiga yengsiz jubba tashlagan Hofiz Ко"уКу
mutolaadan tolgan koʻzlarini bir zum qogʻozdan uzib, asta




devorga suyandi. Manglayini siypagancha darichadan tashqariga
tikildi. Osmonning kaftdek burchi oqarib koʻrinardi.

Kecha oqshom suhbat boqe” boʻlgach, Bobur unga bir
ju'z qogʻoz uzatib, sekin kulimsiradi.

— «Vaqoe'»mi, olampanoh?

— «Vaqoe'».

«Vaqoe'»ning qudratli sehri Hofiz Koʻykiyning aqlu
hushini tamoman maftun etgan edi. Boburning ulugʻvor,
shavkatli siymosi olimning koʻz oʻngida satrma-satr yuksalib
borardi.

Uning nigohi yana qogʻoz betida kezishga tushdi.

«Fargʻonaning janubi tarafidagi qasabalardan biri Andijondurkim, vasatta voqe” boʻlibtur, — deb yozardi Bobur
sogʻinchdan oʻrtanib. — Andijon eli turktur. Shahar va
bozorisida turkiy bilmas kishi yoʻqtur. Elining lafzi qalam
bila rosttur. Aning uchunkim, Mir Alisher Navoiyning
musannafoti bovujudkim Hiriyda nash'u namo topibdur, bu
til biladur...»

Osuda, orombaxsh tun. Besar oy koʻkdan ma'yus termiladi.
Bogʻda mastona hidlar gurkiraydi. Yurak allaqanday ismsiz
tuygʻulardan ohista orziqadi. Olim mijjalarini yumgan koʻyi
ana shu ismsiz tuygʻuga ism topmoqqa tirishadi: nima bu —
sogʻinchmi, anduhmi, hasratmi? Balki ushbu goʻzal lahzalarning
endi aslo takror boʻlmasligini, daqiqalar hosilasi — umrning
bebaqoligini yana bir karra anglagani tufayli koʻngil pinhoniy
iztirobda sirqirayotgandir?s

Olim xoʻrsinib qoʻydi, qalam oq qogʻoz uzra shodon yugura
boshladi:

«... Koʻp vaqt hazratning fayziyob suhbatlaridan bahramand boʻlib, ushmundoq gʻarib holni fahm etdimki, hazrat
Sohibqiron Amir Temur Koʻragoniy va jannatmakon Mir
Alisherga birdek ulugʻ“ e`timod bog`lagʻon edilar, alarning qutlug”
nomlarini hargiz tildan qoʻ“ymasdilar. Hazrati Mir hayotligida
diydor nasib etmaganini muttasil taassuf bila soylar edilar...»

U qalamni lavhning bir chetiga qo`yib, oʻyga toldi. Suronli
zamonlarning shiddatvor toʻlqinlarida sarosar suringan, oʻz
diliga behad yaqin bu ikki buyuk zot — Mir Alisher Navoiy
va Zahiriddin Muhammad Bobur haqida oʻylab ketdi.




... Hayot ularning diydor koʻrishuvini xush koʻrmagan
edi. Ular to tirik ekanlar, bir-birlari sari mislsiz ixlos va ishtiyoq
bilan talpindilar. Ikkisining ham qalbida bir-biriga aytilishi shart
va muqarrar boʻlgan juda koʻp gaplar pinhon qoldi.

Va faqat oʻlim, shafqatsiz, odil olimgina ularni dafatan
yaqinlashtiradi — ular yagona bir zamin tuprogʻida, birbirlaridan bor-yoʻgʻi yuz ellik chaqirim masofa narida, birbirlaridan butkul bexabar mangu maskan va farogʻat topadilar,
ularning boqiy va mardona ruhi yulduzlarga toʻlgan yagona
osmon ostida beorom keza boshlaydi.

Yuz ellik chaqirim!..Yovqur, oʻktam chavandoz bu
masofani uchqur tulporda ikki kechayu kunduzda bosib
oʻtmog£ʻi tayin. Ammo oradan asrlar oʻtsa hamki, ular shu
manzilga abadiyan mute” boʻlib qolaveradilar, bir-birlarining
istiqbollariga hech vaqt peshvoz chiqa olmaydilar va qalblaridagi
bir-birlariga aytilishi shart va muqarrar boʻlgan juda koʻp
gaplarni hech qachon ayta olmaydilar...

Biroq Hofiz Koʻykiy — Movarounnahrning zukko
allomasi, qismatning bu turfa savdolaridan hali mutlaq bexabar
edi. Nogahoniy, notanish bir gʻalayon olimning koʻksini
tuyqusdan hayajonga toʻldirdi. Shu lahza Boburni koʻrgisi,
dilidagi g'aroyib tuyg`ular haqida unga so`zlagisi keldi, qalbini
chulg“agan va oʻzi ham anglab yetmagan bu gʻalati hislarni
faqat shu zakiy zotgina tushuna olishiga chin yurakdan ishondi.

Ammo bu ayni paytda roʻyobga chiqmogʻi mushkul bir
istak edi. Bu vaqtda Zahiriddin Muhammad Bobur Mirzo
ulkan saltanatning ulkan tashvishlari bilan mamlakatning
janubiy viloyatlarida ikki kundirki, behalovat kezib yurardi.

Olim oʻrnidan yengil qoʻzgʻalib tashqari chiqdi, ayvonning
naqshinkor ustuniga suyangancha nimtatir oqish tusga kira
boshlagan mashriq tomon tikilgan koʻyi sas-sadosiz turib qoldi.

Tong yaqin edi. Hofiz Koʻykiy Hindiston tuprogʻida bedor
qarshi olayotgan oʻn ikkinchi tong yorishib kelardi.

uu.

Bogʻi Nurafshon — yer yuzining jannati — sirli farogʻat
va shukuhga toʻlib shovillaydi.



Hofiz Koʻykiy bu dilkash maskanga birinchi kundanoq
qizg'in mehr qoʻydi. U kun boʻyi goh kutubxonada, goh
hujrasida mutolaadan bosh koʻtarmay oʻtiradi, oqshom tushib,
qosh qoraya boshlagach, adoqsiz bog` sahnida xayolkash kezib,
horgʻinlikni butkul unutadi.

Shunday oqshomlarning birida u Bobur Mirzoga duch
kelib qoldi.

Bogʻ etagida, azim shamshod va dafna daraxtlari orasida
qad koʻtargan muazzam toqi ravoqda Bobur yolgʻiz oʻltirar
edi. Umrining soʻnggi yillarida u saroydagi xushchaqchaq suron
bilan toʻla bazmu tomoshalardan sovigan, jon olguvchi hind
raqqosalarning sitamkor ishvalari ham, bulbuligo“yo shoirlarning shon-shuhrat koʻyida oʻrtanib aytguvchi dilrabo baytlari
ham endi koʻngliga zavq bag`ishlamas edi. U koʻp vaqtini
koʻzdan yiroq, xilvat shu toqi ravoqda tanho oʻtkazar, ahyonahyon, hushi kelgan chogʻlardagina Yusufiyni chaqirib, chogʻir
buyurar edi. Bunday paytlarda Bogʻi Nurafshonga teran sukunat
choʻkar, olampanohning dardmand, miskin kayfiyatini sezgan
saroy ahli, mulozimlar un chiqarmaslikka tirishar edilar.

Hofiz Ko`ykiy Boburni qattiq xayol ogʻushida koʻrib, sekin
iziga qaytmosqchi boʻldi. U qizg`ish qum sepilgan yo“lkadan mo'jaz
xiyobonga burilganida, ortidan Boburning:

— Mavlono, marhamat qilgʻaylar! — degan sarhush ovozi
eshitildi.

Toqi ravoqda, qizil sandal og“ochidan ishlangan pastak xontaxta
ustidagi oltin barkashda munaqqash koʻzachalar, nafis chinni
piyolalar tizilib turar edi. Hofiz Koʻykiy ohista ta'zim qilib,
poygakka tiz choʻkdi.

— Istirohatmu? — Bobur koʻzlarini qisgancha kulimsirab
unga qaradi.

— Ha, olampanoh, bu kun oqshom gʻoyat latif...

— Ha-ha... — Bobur bosh irgʻadi. — Latif, latif...

Xiyla vaqt soʻzsiz-sadosiz qoldilar. Quyosh bog“ ortida
jimirlab oqayotgan Jamna suviga zar kokillarini yuvmoqda
edi. Nihoyat, Bobur intihosizdek tuyulgan jimlikni buzib:

— Oʻshning oqshomlari ham koʻp soʻlim, tarovatli boʻlur, — dedi.

Hofiz Koʻykiy bosh irgʻab qoʻydi.




— Bu olamda men kezmagan yurt kam qoldi, — deb davom
etdi Bobur oʻychan ohangda. — Ne-ne goʻzal maskanlarni
zabt etmadim! Lekin hech qayda Oʻshdek latofatlig` bir viloyatni
koʻrmadim...

U xayolga choʻmgancha tagʻin jim boʻlib qoldi.

— U yerda bir ustuvor tog“ бог, Вагодко"Н derlar. Men
Oʻshni olganimda — tarix toʻqqiz yuz ikkida — tangri taolo
inoyati bilan ushbu togʻning tumshugʻida bir ayvonliq hujra
soldim... Tamom shahr va mahallot oyoq ostida edi. Hanuz
oʻsha hujra koʻz o'ngimdan ketmaydir. Ayniqsa, shu kunlar...
Qani edi, inon-ixtiyorim oʻzimda bo`lsayu besh kunlik
gunohkor umrning qolganini oʻsha hujrada oʻtkarsam! — deya
tuyqusdan shivirladi Bobur.

Hofiz Koʻykiy unga hayronalik bilan qaradi. Bobur goʻyo
suhbatdoshini unutgandek parishon oʻltirar edi.

— Ming taassufki, dard bor, darmon yoʻq. — U ogʻir tin
oldi. — Saltanat shunday bir tilsim ekanki, mavlono, uni
qoʻlda tutmoq uchun kishi avvalo qoʻlidagi inon-ixtiyoridan
xalos boʻlmogʻi lozim ekan...

Hofiz Koʻykiy nima deyarini bilmay qoldi.

— Meni «sohibqiron», «yetti iqlimning shamsi anvori»,
«shahanshohi olam», deb koʻklarga koʻtaradilar, — deya
hasratli tovush bilan soʻzlardi Bobur. — Lekin biror kimsa
bilmaydiki, men ham asli shu yogʻoch taxtga qaramman,
mana shu yaltiroq tojga qulman... Tllo, har bir banda faqat
ollohgagina qul emas.

Olim birdan qizarindi. Axir, u ham Boburni necha dafa
takror va takror ayni oʻsha soʻzlar bilan madh etmaganmidi?
Lekin azal-abad shunday boʻlgach, unda ne ixtiyor? Chindanda, mushkul muammo bu: axir hukmdorni inson insonni
ataganidek, «birodar» yoxud «ogʻa», yoxud «ini» deb atab
boʻlmasa!..

Demak, bu soʻzlarni u har safar botiniy istehzo va
ijirg'anish bilan tinglar ekan-da...

Hofiz Koʻykiy hindlar Boburga «qalandar shoh» deya nom
berganliklari bejiz emasligini dafatan angladi.

— U yurtlar endi bizga harom... — Bobur qoʻlidagi
piyoladan paydar-pay boda sipqarardi. — Olmaning sarxilini



qurt yermish. Yurt buzgʻuvchi, badfe'l, boyqush shohlarga
qoldi u viloyatlar... Alarning aqli boshidagi tojidan hargiz
tashqariga chiqmagʻay. Yoʻqsa, birining etini biri yeb, yurtini
g“animga berarmidi?

Olimning vujudiga simobdek titroq yugurdi. «Alarning aqli
boshidagi tojidan hargiz tashqariga chiqmag'ay...» Boburning
sarmast, ammo ma'nodor soʻzlari uning yuragida ilhom oʻtini
yoqdi — shu bir jumla ne vaqtdan buyon toʻxtab yotgan
asariga najotbaxsh koʻprik boʻlib tushuvi muqarrar edi...

U olampanohdan tezroq ijozat olib qo`zg`alish istagida
oʻrtana boshladi.

Yana sukunat choʻkdi. Hofiz Koʻykiy na bu osoyishta,
dilbar sukunatni, na oʻyga tolgan Boburning xayolini buzishga
jur'at etardi.

Bobur botib borayotgan quyoshdan koʻz uzmay o£tirarkan, bir payt allanarsa yodiga tushgan kabi eshitilareshitilmas shivirladi:

— Moli vofir, eli kofir, yoʻl yovuq...

Hofiz Koʻykiy birdan sergak tortib, Boburga yalt etib
boqdi.

— Sharq sori gar yiroqtur, ul yovuq, — deya bosh
chayqadi Bobur va jimib qoldi.

Hofiz Koʻykiy lol qotgan edi: karvonsaroy, Baxshiturk,
chog£ir...

U fikrini yigʻib nimadir deyishga ogʻiz chogʻladi-yu,
botinolmadi: suhbatdoshining qiyofasidagi horgʻin iztirobni
koʻrib, hozir har qanday soʻz ortiqcha ekanini payqadi.

— Mavlono... — Bobur tuyqusdan unga oʻgirildi. — Siz
koʻp mushkulotlarni kechirgan sohibi aqlsiz. Men sizdan yana
bir soʻroq soʻrasam maylimi?

— Bosh ustiga... — Olimning birdan tili tutildi, soʻng
jur'atsizgina: — Bosh ustiga, olampanoh, — dedi.

— Mana, siz... Yoʻq, ollohning har bandasi goh hud,
goh behud tushlar koʻrur. Tushda kishiga koʻp biliksiz narsalar
ayon boʻlgʻusidir. Shunday emasmi, mavlono? Ammo mening...
Ne vaqtlarkim, men muttasil bir tush koʻrib mazmunini
anglamoqdin ojizman. Tunlar ba'zan yakkash bir yoʻsin
manzara namoyon boʻlur, oʻsha Farkatda koʻrganim — toshqin




soy hududsiz bir dengiz kabi ayqirib yotadi. Suv betini yupqa
muz bosgan. Qo`limda aso, muz uzra shitob ila qaygadir yelib
boraman. Har qadam qoʻyganimda oyogʻim ostida muz qirsqirs ushalar, muz har qisirlaganda yuragim qalqib-qalqib
ketar... Na dengizning poyoni bor, na yoʻlimning, vahm ichra
qaro terga botib tentib yuraman. Sahar chogʻi hushim
boshimdan uchib, ne vaqt hayronu parishon oʻltiraman. Soʻng
arkoni davlat, munajjimlardan ta'bir soʻrayman. «Olampanoh,
muborak nazaringiz tushgan ul kanora, inshoolloh, saodat
sohili boʻlur», deydilar...

Mag`ʻribdan shamol turdi. Gullarning boshi egildi.
Quyoshning soʻnggi jilvasi toqi ravoqning gulgun naqshlarini
yalligʻlantirdi.

— Saodat sohili! — Bobur yoniq bir xoʻrsinish bilan
xitob qildi. — Qayda u? Qay baxtiyor kimsa unga yetibdir?

Hofiz Koʻykiy hanuz some?” boʻlib oʻtirarkan, lablari
beixtiyor shivirladi: «Darhaqiqat, qayda u? Bu rub'i maskunda
saodat istagan banda hech vaqt uning chin diydoriga
erishurmikan? Dunyoni zir titratgan jahongirki unga yetmagan
ekan...»

— Koʻp allomalardan, ulamoi. kiromlardan soʻroqladim:
«Qayda u?» Koʻngil tingudek bir javob topmadim, — deya
davom etdi Bobur. — Goh aytdilarki, u chogʻir dengizining
qirgʻogʻida, goh dedilarki, ma'rifat daryosining kanorasida...
Goh esa uqtirdilarki, savob ummonining sarhadlarida...

Hofiz Koʻykiy dilidagi gap tiliga qay yoʻsin qalqib
chiqqanini bilmay qoldi:

— Saodat sohili — vatanda, olampanoh...

Bobur birdan yalt etib qaradi. Shohning sarhush
koʻzlarida nogoh oʻkinch koʻlankasi paydo boʻlganini
koʻrib, Hofiz Koʻykiy g'ayrishuuriy tarzda unung dilidagi
bitmas jarohatga tig“ tortganini payqadi-yu, xijolat chekib,
yerga tikildi.

Ufq quyoshni o`z bagʻriga dafn etdi. Bulutlarning koʻksi
qonga toʻldi. Olisdagi togʻlar unsiz faryod chekdi.

Yorug“ olamda bu faryodni muazzam toqi ravoqda oʻz
xayollariga gʻarq boʻlib oʻtirgan ikki kishidan bo`lak biror
kimsa eshitmadi...




Ertasi oqshom Bobur uni odatdagidek yana huzuriga
chorladi. Bu kun uning kayfi chogʻ koʻrinar, kechagi mahzun
oʻylaridan asar ham sezilmas edi. U fiqhning ba'zi bir
masalalari yuzasidan olimdan fikr soʻradi, soʻng “Voqeoti
Bobur”ning yangi sahifalari xususida soʻz ochdi.

Vaqt shomga yaqinlashganda yirik lashkarboshilaridan biri —
amir Sulton Muhammad Doʻldoy kirib bosh egdi:

— Olampanoh, shahnatun najaf Humoyun Mirzodin
chopar keldi!

— Xoʻsh? — Bobur oʻtkir koʻzlarini amirga qadadi.

— Humoyun Mirzo kecha oqshom muborak huzuringiz
sari otlangan ekan. Biroq tonglasi Junpurda boshi buzug“
hindilar yana isyon koʻtarmishlar. Humoyun Mirzo zudlik bilan
madad tilaydir.

Bobur bir zum oʻylanib qoldi:

— Ha... Xoja Kalon qayda?

— Xoja Kalon hali Bangoladan qaytgani yoʻq edi.
Olampanoh ijozat etsalar, turkman navkarini olib, hoziroq
yoʻlga chiqur edim.

Bobur bosh irgʻadi:

— Ma'qul. Otlaning. Faqat Gʻiyosiddin qoʻrchiga yetkazing:
Qandahor yoʻliga kishi chiqarsin. Hasan Alining bir toʻp
yigitlarini andin olib Lohurga yubormoq darkor.

— Lohurga?

— Junpur rojasi Lohur begining qaynisi boʻlur. Maqol
borkim, oʻzingga ehtiyot boʻl-u, qoʻshningni oʻg'ri tutma.
Bas, ehtiyotkorlik hech kimsaga ziyon keltirgan emas.

— Boshim bilan, olampanoh!

— Olloh yor boʻlsin. — Bobur kaftlarini fotihaga ochdi. —
Omin yo rabbil olamin!

Sulton Muhammad Doʻldoy yuziga fotiha tortdi-da, eshikka
yoʻnaldi. U boʻsagʻaga yetganda Bobur:

— Amir Sulton Muhammad! — deb chaqirdi yangroq
tovush bilan. — Bir lahza sabr eting! Humoyun Mirzoga
amrimizni yetkazingkim, toki faqat aql va tadbir bilan ish




koʻrgay. Uqdingizmi? Sizdek sohibtajriba kishiga hech bir
oʻrgatgulik yeri yoʻqtur.

Sulton Muhammad Do`ʻldoy taajjub bilan ostonada qotib qoldi.

— Nechun tagʻofillanasiz? Anglamadingizmu? Bu safar
ham Balodardagidek qirgʻin-qiyomat qoʻpmasin, deyman!

Amirning silliq miyiqlari asabiy pirpiradi:

— Amringiz vojib, olampanoh, ammo bu sodiq qulingizning fikri ojiziga ham quloq bersangiz: buzuq boshlarning
davosi — yolgʻiz qilich!

Bobur keskin bosh chayqadi:

— G'alat soʻylaysiz, amir Doʻ“ldoy! Mamlakatdorlikda
har bir ishning o“z mavridi bordir. Siz bu yurtda bugun bir
boshni uzsangiz, erta sizga qarshi ikkisi bosh koʻtaradi. Soʻng
unutmangkim... — U bir lahza tin olib ta'kidladi: — «Muruvvat
va mardi peshi xoliq va xaloyiq mahmud ast»! Bu hikmatni
kim lutf etgan, bilurmisiz?

— Olampanoh...

— Sohibqiron Amir Temur Koʻragoniy! — dedi Bobur
oʻktam bir gʻurur bilan va suhbatga yakun yasagandek, oʻrnidan
turdi. — Xoʻp, ijozat, boring. Soʻzlarim qulogʻingizda boʻlsin!

kat

Oradan uch hafta oʻtdi. Humoyun Junpurdan zafar
qozonib qaytdi. Agra shavkatli bir ruhga chulgʻ“andi.

Bir tong Hofiz Koʻykiy dilg“ash boʻlib uygʻondi. Bomdod
namozidan soʻng ham koʻngli yorishmadi. Tunda koʻrgan
allaqanday aloq-chaloq tushini esladi, joynamoz ustida oʻltirgan
koʻyi ta'bir izladi.

Tushiga rahmatli Binoqul kiribdi: qoʻllarini fotihaga ochib
turgan emish.

«Arvohi chirqillab yuribdimikin? — deya ezildi Hofiz
Koʻykiy. — Balki haqiga duoi fotiha lozimdir... Umidvorumsinganlar ozmidi, axir?»

Shu oʻy barobari qalbida sogʻinch tuydi, saldan keyin
sogʻinch tuygʻusi aybdorlik hissi bilan almashdi.

! «Insonparvarlik va mardlikni olloh ham, xalq ham ulug'laydi».




Binoqulning bevaqt oʻlimiga u ham beixtiyor sababkor
emasmi? Nega xudoning bir moʻmin bandasini yoʻldan
ozdirdi? Axir, oʻshanda yigitni bu xatarli orzusidan qaytarsa
boʻlmasmidi? Oʻshanda bir muslimning padari bilan diydor
topishuviga ko“maklashay, harna savob deb, oʻylagan edi. Endi
batafsilroq mulohaza qilib qarasa, ota diydori Binoqulga bir
bahona ekan, xolos. Axir, u bedarak ketgan otasidan koʻra
koʻproq Boburshoh haqida yonib soʻzlamasmidi? Bobur
Mirzoning jonbasta g`azallaridan koʻra koʻproq jangu jadallari
tarixiyu muzaffar jahongirlik ta'rifini so“rab-surishtirmasmidi?
Nega oʻshanda manglayi qora bu gʻofil yigitni o`zining uqubatli
yoʻliga hamroh, chigal qismatiga hamdam etdi? Chin saodat
olis togʻu toshlar ortidagi begona yurtda emas, balki ilgidagi
ikki tanob yeriyu kosiblik do“konida ekanini u gumroh kimsaga
uqtirmadi? Ne boiskim, Binoqul Boburshohga bu qadar ixlos
qoʻygan edi?..

Nonushta chogʻi ham shi andishalar xayolidan nari
ketmadi. U hujrasidan chiqib, asta kundalik mashgʻulotlariga
otlanganida, mulozim kelib, huzuri muborakka — shoh qabuliga taklif etdi.

Bobur uni shu paytgacha hali biror marta ertalabdan
yoʻqlamagan — oqshomlarigina suhbatga chorlar edi. Olim
kutilmagan taklifdan taajjublanib, saroy sari yoʻl oldi.

Devonda Bobur negadir yolgʻiz, arkoni davlatdan hech bir
kimsa koʻrinmas edi. Hofiz Koʻ`ykiy ta'zim ado qilib, ko`rsatilgan joyga oʻltirarkan, Bobur unga sinchkov nazar solib:

— Ustingizdan shikoyat bor, mavlono, — dedi.

Hofiz Koʻykiy azbaroyi gangiganidan talay vaqt tili kalimaga
kelmay qoldi.

«Yo rabbano! Quruq tuhmatdan o`zing asra!»

Nihoyat, yurak yutib, boʻgʻiq ovoz chiqardi:

— G'ofil qulingizdan ne gunoh sodir boʻ`libdir, olampanoh?

— Gunoh shulkim, — dedi Bobur qat'iy ohangda, — bakovullarimiz sizdan qattiq ranjibdirlar: tortgan taomlaridan loaqal
bir luqma tanavvul etmas emishsiz. Shu gap chinmi, mavlono?

Hofiz Koʻykiyning vujudi zirillab boʻshashdi.

«Xayriyat!»

Кю



— Ha, olampanoh, — dedi u bosh irg'ab.

— Sabab? — deb soʻradi Bobur chimirilib.

— Sabab... Olampanoh, xotiringizga bad gumonlar kelmasin,
bakovullaringizda ham, taomlarda ham hech bir ayb yoʻqtur, —
dedi olim ohista tin olib. — Alardin tanavvul etmasligimning
boisi shundakim, men tutmish tariqat yoʻli bunga imkon bermaydir. Ma'lumingizkim, maqomati naqshbandiyaga binoan,
oʻzganing minnatisiz, o`zganing mehnatisiz, o`z mehnati bilan
topilgan narsagina kishiga halol sanalur...

Bobur birdan soʻzsiz qoldi, sukutga choʻmdi.

— Xoʻp, bu uzringizni inobatga olaylik, — dedi u nihoyat,
hamdardona bir yoʻsinda. — Lekin sizning koʻcha-koʻylarda
suv tashib, yer supurib yurishingiz oʻz sha'ningizga ham,
bizning sha'nimizga ham yarashmas. Og`ziga kuchi yetmagan
mardum aytmasmiki, musofir mehmonini sig“dirmabdir, deb?

Hofiz Koʻ`ykiy xijolat chekib kulimsiradi:

— Koʻngil toʻgʻri boʻlgach, mardumning har ne gapsoʻzi hech emasmi, olampanoh?

Bobur yana uzoq oʻyga toldi.

— Xayr, mayli, biroq xizmatingizga berilgan mulozimlarni
joʻnatib yubormoq na hojat erdi?

— Olampanoh... — dedi olim qoʻlini koʻksiga qoʻyib.—
Oʻtinib soʻ'raydirmen, bu harakatlarim zinhor noshukurlik
deb baholanmasa... Nachora, bu notavon banda mulozim
saqlamoqqa qodir emas. Men — bir olloh quli, bas, o`zim
qul bo`lganim holda, yana qay yoʻ“sin qul saqlamoqqa haddim
sigʻsin?

— Nechuk xotirimdan faromush boʻlibtur? — deya bosh
tebratdi Bobur. — Axir: «Qachon bu bandalig“ xojalig" bila
rost kelur?!» Shunday emasmi, mavlono?

— Haqqasti rost, olampanoh.

Gap-soʻz tugagandek, har kim oʻz fikr-oʻylariga g'arq
boʻlgandek edi. Bir payt Hofiz Koʻykiyning qulogʻiga allaqanday
hasratli, shikvakor shivir chalindi:

— Unda bizning ahvolimiz ne kechur, mavlono?

Olim boshini koʻtarib, Boburning mubham iztirob
choʻkkan koʻzlarini koʻrdi, koʻrdi-yu botinib qarayolmadi.

— Labbay, olampanoh?


www-:ziyouz.com kutubxonasi

— Bizning ahvolimiz ne kechur? — Shohning sezilarsezilmas taassuf ohangi zohir ovozi asta titrab ketdi.

Hofiz Koʻykiy shoshib:

— Sizning yoʻrigʻ“ingiz boʻlak, olampanoh, — dedi.

— Nechun, mavlono? Yoinkim, tangriga bandalikni bizga
ravo koʻrmaysizmi?!

Yana ezgin jimlik, yana bezovta sukut...

— Gohi damlar ozodavash darvish boʻlgim keladi, —
deya nogoh tilga kirdi Bobur. — Barchasiga etak silkib, «Hayyo
huyt!» deb oyoq yetguncha ketsam, deyman... Mundin ikki
yil muqaddam Chandara otlig“ bir viloyatda boʻlgʻon qattiq
chopqindan soʻng shu xayol xotirimgʻa bot-bot keladigan boʻlib
qoldi. Ul qattol bir jang edikim, toʻkilgan qon daryo boʻlib,
murdalar esa oʻshal daryoda xas-choʻp boʻlib oqqan edilar.
Tangri bizga yana bir bor inoyat qilib, qoʻ“limiz baland kelgan
edi. Chopqindan soʻng barcha beklar bazmga yigʻilib, zafar
nash'asidan toʻlib-toshib soʻyladilar: kim fillar podasini
taloto“p etgan, kim zarbzan palaqmonlarni g“animning o`ziga
qarab oʻq otmoqqa majbur qilgan... Men esa bir soʻz demay
oʻltirardim, parishon, aftodahol. Koʻz oʻngimda sodir boʻlmish
qoʻrqinch bir jasorat aqlu hushdan tamom ayirgan edi: juvongʻor
qurshovida qolgan qal'a devori ostida hindi askarlari navkarlarimiz
zarbidan bir-bir qirilib bitdilar, axiri, o'n besh nafar yov askari
muqarrar bandilik xavfida qoldi. Shu chogʻ alardin biri agʻdarilib
yotgan aroba uzra chiqib, qilich yalongʻochladi, boshqa oʻn toʻrt
nafari bir-bir kelib qilich tig`iga boshlarini tutib berdilar... Nihoyat,
qilich tutqon navkar qoʻynidan dudama xanjar chiqarib, oʻz
koʻksiga sanchdi... Alarning jasoratigʻa sidqidildan tong qoldim. Va
soʻngroq gunohkor dilimga sitam kirdi.

Hofiz Koʻykiy, qarshisida koʻngil yorib istigfor keltirayotgan muztarib bu kimsaga ich-ichida ollohdan shafqat va
muruvvat tilar edi.

— Angladimki, bu oʻlkada alarning yolgʻiz jismlarini
boʻysundira olur ekanman, ruhlarini itoat ettirmakka hargiz
qudratim yetmas ekan... Va yana angladimki, alar o“z yurtlaridan
tiriklayin judo bo“lmoqdin koʻra oʻlimni afzal koʻrdilar. Men esa,
ne yuz qarolig'kim, oʻzga yurtni oʻz yurtimdan afzal bildim...

Boburning miskin kayfiyati olimga ham yuqdi. Toʻsatdan



olis tog“ etagidagi qishlogʻini, kitoblarga toʻla hujrasini benihoya
sogʻinganini his etdi, hoziroq yo`lga otlangisi keldi.

— Qaytgim keladir, mavlono! — dedi Bobur toʻliqib. —
Ammo imkon qayda?.. Siz bilan koʻrishganimdan buyon gʻarib
bir xayol tunu kun tinim bermaydir: ul viloyatlarni endi zoʻru
zarb bilan ola bilmasmen. Xayr, olayin ham. Lekin dastimdan
shuncha sitam koʻrgan ona yurtimga yana sitam oʻtkazamanmi?..
Yoʻq, balki oʻzga chora izlab koʻrmoq darkordir. Rozimen,
kindik qonim to“kilmish yurtga shohlik minnatidan xalos boʻlib,
qalandar libosida qaytay...

Yana dilgir sukunat hukm surdi. Bobur tuyqusdan quyi
egilib, sirli tovush bilan shivirladi:

— Mavlono... Yoʻlga birga otlansak, ne deysiz?

Hofiz Koʻykiy Boburdan har ne soʻz kutsa kutgan, biroq
uning bunday nogahoniy kengash tilashini hargiz xayoliga
keltirmagan edi — es-hushidan ayrilgandek angrayib qoldi.

— Nechun jimsiz, mavlono? — dedi Bobur oʻrtanib. —
Soʻylang, bir soʻz deng!

— Olampanoh... — Olim nochor tin oldi. — Saltanat ne
boʻlur?

Bobur parishon qoʻl siltadi:

— Eh, saltanat... Ne boʻlsa — ollohdan! Shu saltanat
minnati umr bo`yi oyogʻimga kishan boʻldi, murodimga —
gʻov. Lekin... — U kuchlanib oʻrnidan qoʻzgʻalib qoʻydi. —
Lekin endi bir zoʻr bilan jahd qilurmenu bu kishanni tilkatilka eturmen!

Shu payt xosxonaga nafis shohi koʻylak ustidan yoqutrang
zarbof kamzul kiygan yetti-sakkiz yoshlar chamalig“ durkun
qizaloq — Gulbadanbegim yugurgancha kirib keldi. Otasi
huzurida begona kishi borligini koʻrib, poygakda bir dam
toʻxtadi, soʻng boshidagi nimpushti harir ro“molini tuzatib,
ta'zim bilan salom berdi.

— Vaalaykum assalom, ona qizim, — dedi Bobur chehrasi
yorishib. — Keling?

— Begimlar kanizlar bilan bayt aytayotirlar, padari
muborak, — dedi Gulbadanbegim tuygʻun koʻzlari chaqnab. —
Soz chalib oʻyin qilayotirlar. Men tinglab o`tirib edim, nogoh
bir ruboiyni yod oldim.




— Borakallo zehningizga, ona qizim! — dedi Bobur
jilmayib va Hofiz Koʻykiyga qarab qoʻydi. — Qani yoʻqsa
eshitaylik, ne ruboiyni yod oldingiz ekan?

— Siz bitmish ruboiyni, padari muborak.

— Qani?

Gulbadanbegim biyron til bilan burro-burro oʻqiy ketdi:

Tuz oh, Zahiriddini Muhammad Bobur,
Yuz oh, Zahiriddini Muhammad Bobur,
Sirrishtai ayshdin koʻngulni zinhor

Uz eh, Zahiriddini Muhammad Bobur.

Bobur, koʻngli erib, qizini bagʻriga bosdi, manglayidan,
yuz-koʻzlaridan suyib oʻpdi.

— Ilohim, tangri oʻz panohida asrasin sizni, — dedi. —
Hofizangiz durust, ona qizim. Faqat juz'iy bir sahv qildingiz,
mayli, hech boqisi yoʻqtur.

Gulbadanbegim loladek qizarib, otasiga hayron boqdi:

— Qay nuktada, padari muborak?

— «Sirrishtai aysh», deb oʻ“qidingiz. Bu ma'ni forsiyda asli
«sarrishtai aysh» boʻlur, ya'nikim, «kalavaning uchi» demakdir, — dedi Bobur kulimsirab.

— Begimlar ham, nozimalar ham hali men aytgandek
oʻqib edilar, — dedi Gulbadanbegim xiyol taraddudlanib.

— Begimlar ham, nozimalar ham shundogʻ“ oʻqigan boʻlsalar, — deb kuldi Bobur, — u holda, kalavaning uchi xoʻb
chuvalgan ekan!

Hofiz Koʻykiy beixtiyor kulgiga qoʻshildi. Gulbadanbegim
ham qoʻ`ngʻiroqdek tovush bilan kulib yubordi.

— Yoʻq, men borib aytay, kalavaning uchini topib
olsinlar, — dedi u va yugurgancha chiqib ketdi.

Bobur uning ortidan termilib qolarkan, lahza oʻtmay,
koʻzlaridagi mehr oʻrnini anduh egalladi.

— Mana, mavlono, — deya xoʻrsindi u olimga yuzlanib, —
hol-kunimni koʻrib turibsiz. Darvish boʻlib vatanga qaytmoq
orzusini qilurman-u, biroq... bu donadek farzandlarimdan
qandoq koʻngil uzarmen? Yoʻq, mavlono, mening imkonim




yetmas mushkul savdo koʻrinadir bu... Darvish shoh bo“lmog£i
mumkindir, ammo shohning darvish Бо тор...

Ostona ortida betoqat qadam sharpasi, ivir-shivir tovushlar
eshitildi. Bobur sergak rortib, eshik tomon qaradi. Rang-quti
qum oʻchgan, favqulodda besar-bezovta saroy muhrdori Kichik
Xoja eshik ogʻasining ortidan shoshib ichkari kirdi.

— Ne gap? — Bobur uning bejo avzoyini koʻrib, ilkis
oʻrnidan qoʻzgʻaldi.

— Noxush xabar, olampanoh! — dedi muhrdor nafasi
tiqilib. — Afgʻon amirlari Biban va Boyazid Qanujdan qochib,
Shamsiobod qal'asini ishgʻol etmishlar, Abul Muhammad
nayzador ojiz qolibdur. Fitnakorlar Gangdan oʻtib, Sarvar
sari jadal bosib kelmoqda emishlar. Fotihxon Sarboniy ham
alarning himoyatiga tayanib, qayta bosh koʻtarmish. Banorasdan
ham chopar keldi: Sherxon Suming cherigi shaharni tamom
qurshov tutmishdir. Bangola hukmdori Nusratshoh ham alar
bilan ittifoq tuzgan emish!..

Kichik Xoja, keltirgan bu xabarlari uchun yolgʻiz oʻzi
aybdordek, boshini quyi solgan ko`yi tosh qotdi.

Boburning mahkam qimtilgan yupqa lablari sezilar-sezilmas
pirillab ucha boshladi, bodom qovoqlari ostidagi qiyiq koʻzlarida
Hofiz Koʻykiyga begona bir shiddat va qahr alangasi yondi.

— Uh, mal'unlar! — dedi u tishlarini qisib. — Qasam koʻr
qilgur murtadlar! Necha dafa alarning sulh va itoat bobida bergan
puch va'dalariga inondim, biroq har safar ham mana shundogʻ
g'ofil qoldim. Bu xayoli buzug`lar saltanatni egasiz deb, Bobur
Mirzoni oʻlgan deb gumon qiladilar, chamasi. Xayr, mayli,
o`zlaridan oʻtdi — oʻzlaridan koʻrsinlar! Lafzni unutqonlarg`ʻa
shafqatni unutmoq kerak!

U keskin yurib eshik oldiga bordi, hanuz muztar turgan
Kichik Xojaga shijoatli nigohini tikdi:

— Xoʻsh, Kichik Xoja?

— Labbay, olampanoh? — Kichik Xoja koʻzlari javdirab
unga yuzlandi.

— Rang-roʻyingiz bir holat?

— Olampanoh...

— Nechun abdiraysiz? Bundog“ qaro kunlarni hech
koʻrmabmidingiz? Sizdek suyangan togʻimizki shumxabar




shabadasiga tebransa, xoʻb boʻlgʻon ekan! Tagʻin oʻzgalardan
ne gina qilaylik!

— Olampanoh... — Kichik Xoja bemajol titrab, tilga kirdi: —
Kamina qulingizning sadoqati ham, jasorati ham zoti
muboraklariga kundek ravshandur. Davlatingiz soyasida koʻp
marhamatlar koʻrdim, shavkatli kunlaringiz saodatiga sherik
boʻldim, endi jahannam komiga yoʻ`llasangiz ham bosh
tortmay bormoq men uchun farzdur. Faqat, koʻnglingizga
kelmasin, parishonlig“im boisi bolak: mundin yarim soat burun
Shamsiobod qal'asidan farzandi arjumandim Malik Xojaning
oʻligini keltirdilar...

Tosh qotmoq navbati endi Bobur Mirzoga yetgan edi. U
bir soʻz deya olmay, joyida turib qoldi.

Barlos beklaridek alpkelbat, mutaassir chehrali Malik
Xojaga uch hafta muqaddam oʻz qoʻli bilan isfahoniy qilich
tortiq etgan, moʻylabi endigina sabza ura boshlagan bu bahodir
yigitni yuzboshilik martabasi bilan qutlab, lutfu karamlar
koʻrsatgan edi. Mana, bukun endi u yoʻq. Uning oʻsha lutfu
karamlarini deb shahid boʻlibdi!

«Yo rab! Qandogʻ navqiron edi!»

— Oiloh sabr bersin, habibim, — dedi u koʻksi xoʻrsiniqqa
toʻlib va muhrdorning gʻam bukib qoʻygan jussasini bagʻriga
bosdi. — Boshingizga shundogʻ musibat tushibdi-yu, siz nechun
bunda yuribsiz?

— Olampanohdan ijozat...

— Ijozati ne! — dedi Bobur koyinib. — Boring, ma'raka
tadorigini koʻring. Toʻxtang! Rahmatlining yoshi oʻn sakkizmidi, oʻn toʻqqiz?

— Hamal kelsa, oʻn to“qqizga chiqur erdi, — dedi Kichik
Xoja oʻzini bazoʻr tutib.

— Vo darigʻ! Juvonmarg ketibdi... — Bobur Mirzo soʻz
topolmay qoldi, hozir har ne taskin-tasalli aytmasin, jabrdiyda otaning miskin koʻnglini ko“tarmoqqa harchand tirishmasin,
barcha harakatlari zoye, barcha mahrami asrorligi soxta boʻlib
chiqadigandek tuyuldi — ezildi, o`rtandi...

Xufton namozi o`qilgach, Zahiriddin Muhammad Bobur
Mirzo boshchiligidagi yigirma ming otliq-yayov qoʻshin shahar
darvozasidan guras-guras chiqib, Agra sari moʻr-malahday




bostirib kelayotgan dushman qarshisiga — hayot-mamot jangiga
joʻnadi.

... Malik Xojaning janozasida Bobur Hofiz Koʻykiyga
tasodifiy koʻzi tushib: «Hali uchrashurmiz, mavlono», degan
edi, ammo oqshom olim u bilan xayrlasha olmadi.

Shu boʻyi ular olti oydan soʻng — Bobur Shimoliy
Hindistonda tinchlik va osoyishtalik oʻrnatib qaytgandan
keyingina koʻrishdilar.

Hofiz Koʻ`ykiy ertalabdan buyon kutubxonada mutolaa
bilan mashgʻul edi. U ne vaqtlarki bir kitobni izlab yurar,
uni Tehronda ham, Istanbulda ham, Qohirada ham axtarib
topolmagan edi. Boburning kutubxonasidagi dunyoning
jamiki tafakkur xazinalaridan keltirilgan qimmatbaho
qoʻlyozmalar orasida bu nodir asarning nafis nasta'liq xat
bilan koʻchirilgan nusxasini koʻrib, shohlik tekkan gadodek
quvonib ketdi. Bu — Muhammad ibn In'omning «Tarixi
Turkiston» asari edi. Olim kitobni zoʻr ishtiyoq bilan mutolaa
qildi, son-sanoqsiz istilo va bosqinlar, mislsiz kulfatlarda
toptalib, vayrona kultepalar uzra Qaqnus singari qayta
magʻrur qad tiklagan, asrlar boʻyi kimsaga boʻyin egmagan
ona xalqi, ona yurtining shonli tarixi qalbiga larza soldi, shu
ajoyib asar yuragida qoʻzgʻagan hayrat va hayajon toʻlqinlari
tinmasdan turib, uni ona tiliga o“girmoqqa kirishdi. Shu tariqa
bor olamni unutib oʻtirarkan, kitobdor kelib yelkasiga ohista
kaftini qoʻydi:

— Ma'zur tutgaysiz, mavlono, sizni yoʻqlab kelmishlar.

Hofiz Koʻykiy ostonada xomush turgan Yusufiyni koʻrib,
shosha-pisha oʻrnidan qoʻzgʻaldi:

— Ne gap?

— Olampanoh sizni koʻrmoq tilaydilar, — dedi Yusufiy
gʻamgin tovush bilan.

— Tinchlikmu? — Hofiz Koʻykiyning koʻnglida bezovta
bir hadik paydo boʻldi. — Ne gap?

Yusufiy yerdan ko“z uzmay jimgina borar edi. Qorong£ilik
qoʻynida hayhotdek boʻlib turgan Bogʻi Nurafshonga burilib,




saroyning oq marmar zinalaridan koʻtarilayotganda parishon
ohangda shivirladi:

— Olampanoh betob... Ogʻir yotibdilar...

Toʻrdagi xosxonada besh-oʻn chogʻli odam toʻplangan,
hamma tashvishmand qiyofada, shivirlashib sozlashadilar.

Hofiz Koʻykiy yuragi uvishib ichkariga qadam qoʻyarkan,
ostonada koʻzlari qizargan, chehrasi parishon Humoyunga
duch keldi. Chetlanib yoʻl berarkan, yengil ta'zim bilan
soʻradi:

— Qiblagohingizning sihatlari nechuk?

Humoyun gʻamli koʻzlarini yerga tikdi.

— Shukur, — dedi boʻgʻiq ovoz bilan. Keyin ipak sallasining pechi bilan koʻzlarini artarkan: — Kiring, —
dedi.

Oʻrtadagi baland oʻrinda Bobur Mirzo yotardi. Ranglari
siniqqan, kirtaygan ko`zlarida intihosiz bir anduh...

— Salomatmisiz, olampanoh?

Bemor sezilar-sezilmas bosh irgʻadi, koʻzlarini shiftdan
uzib, olimga qaradi. Mavlono Abulbaqo uning yostig£ʻini
toʻgʻrilab qoʻydi-da, Hofiz Koʻykiyning poyqadamiga fotiha
oʻqidi:

— Omin, dard bergan tangrim oʻzi shifo bersin!

Xobgoh jimjit boʻlib qoldi. Hofiz Koʻykiy ikki kun
muqaddam Boburning huzurida Toshkandga qaytish uchun
ijozat soʻraganini esladi.

«Bemavrid boʻlgan ekan», deya koʻnglidan oʻtkazdi
afsuslanib.

Bobur boshini bolishdan kuch bilan uzib, unga yuzlandida:

— Ahvolingiz nechuk, mavlono? — deb soʻradi.

— Ollohga ming qatla shukur, olampanoh.

— Safaringiz qaribdi-da?

Olim qoʻlini koʻksiga qo`ydi:

— Zoti shariflari ijozat etsalar...

— Ijozat eturmiz! — dedi Bobur ichki bir zoʻriqish bilan,
soʻng mushkul bir vaziyatda qolgandek, boshini yostiqqa tashladi. —
Mavlono, mening sizni bunga chorlamoqdin maqsadim... —
Uni birdan yoʻtal tutib, soʻzi boʻlindi. — Maqsadim shulki,




bitmak orzusida yurgan tasniflaringizga rivoj tilamakdir, xolos.
Bizdan ne koʻmak lozim boʻlsa, zinhor tortinmangiz.

— Qulluq, olampanoh.

— Xotiringizdan faromush boʻlmogʻon ersa, ilk bor suhbat qurganimizda qalbaki allomalar xususida soʻzlab, sizga
nohaq ranj yetkurgan edim, — dedi Bobur. — Azbaroyi oʻshal
koʻzi ochiq, qalbi basirlarga qahrim tufaylidan... Alarning
kitob kemirguvchi sichqonlardan ne farqi bor? Ma'rifat
xazinasining chin qadriga yolgʻiz sizdek ahli fazllargina yeta
olur. Bizni ham oʻzingizga teng koʻrib, ko“p mutaassir etib
edingiz, bilmam, ne yoʻsin tashakkur ayturmiz... Kitobdorga
farmoyish berilur: koʻnglingiz tilagan ismiki kitobni oʻzingiz
bilan olmogʻingiz mumkin.

Borlig“i hayajondan titragan Hofiz Koʻykiy qayta-qayta
qulluq qildi.

— Biror «sichqon»ga yemish boʻlgandan koʻra, sizdek
zarshunos qoʻliga tushsa, odamizotga koʻproq nafi tegur...

Ogʻir jimlik choʻkdi. Muhtasham tilla qandillardagi
shamlarning lipillab yonishigina sukunatga raxna solardi.
Anchagacha hech kimdan sado chiqmadi. Bu oʻng`“aysizlikdan
yana Boburning oʻzi qutqazdi.

— Kecha oqshom gʻarib xayolimga bir nimarsalar kelib,
qogʻoz qoralab edim, — deya zaif jilmaydi u.

Barchada allanechuk bir jonlanish sodir boʻldi:

— Olampanoh marhamat etsalar...

— Tabarruk bitiklari nomuborak quloqlarimizga sazovor
koʻrilsa, boshimiz koʻkka yeturdi...

Bobur bir zum oʻylanib qoldi, soʻng horgʻin koʻzlarini
yonidagi lavhga tikdi. Yusufiy oʻrnidan ildam turdi-da, lavh
ustidagi saxtiyon muqovali kitobni Boburga uzatdi. Bobur
kitob qatidan buklangan yupqa qogʻoz olib, tizzasiga
qoʻydi, bemajol lablariga nimpushti qizillik yugurgandek
boʻldi:

Yo qahru g`azab birla meni tufroq qil,

Yo bahri inoyatingda mustagʻroq qil.

Yo rab, sengadur yuzim, qaro, xoh, oq qil...



Boburni tagʻin quruq, qattiq yoʻtal tutdi, nafasi boʻgʻilib,
soʻnggi misrani kuch bilan bazoʻr shivirladi:

Har nav sening rizong erur, andoq qil...

Ruboiyning ajib ohangiga sehrlangandek hamma bir lahza
tek qoldi. Nihoyat, birin-ketin a'yonlarning olqishlari eshitila
boshladi:

— Xoʻp aytibdursiz, olampanoh, bisyor goʻzal!

— Haq soʻz, gʻoyat xushtakallum baytlar...

— Oshiqona goʻzal lutf boʻlibdir, olampanoh...

Bobur Mirzo ohista bosh chayqadi, hazin jilmaygandek
boʻldi. Siniqqan chehrasida bir lahza alamnok taassuf ifodasi
koʻrindi...

Bu dardli misralarning «oshiqona goʻzal lutf» emas, balki
suronli umri soʻnggi manzil sari borayotgan ulkan muztarib
qalbning kelgusi nasllar oldida berajak iztirobli hisobi, davron
hukmi qarshisidagi ma'yus oʻtinchi ekanini yolgʻiz Hofiz
Ko`ykiygina o“z savqi tabiiysi bilan angladi.

Bobur buni sezdi, minnatdor koʻzlari olimga javdirab
boqdi...

Olamning qariyb yarmini qilich bilan, qariyb yarmini
qalam bilan zabt etgan, bir ogʻiz kalomiga ming-minglab
odamlarni muntazir itoatda tutgan, hamisha sha'nu shavkat
ogʻushida muzaffar yashagan bu ulug“ zakovat sohibini
bunday mahzun va g'arib holda koʻrmoqlik gʻoyat ogʻir
edi — Hofiz Koʻykiy mutaassir boʻlib, beixtiyor nigohini
olib qochdi...

Ertalab bemorning ahvol-ruhiyasi xiliy yengillashdi,
ammo hamon darmonsiz edi. Hofiz Koʻykiy bomdod
namozidan soʻng u bilan xayr-xoʻshlashib, barcha yaxshiliklari uchun qayta-qayta tashakkur aytdi, ollohdan shifo
tiladi. Xobgohda talay odam bor edi, biroq Bobur mijjalaridagi yiltiragan tomchilarni ipak chorsi bilan artishdan
istihola qilmadi.

— Sizga nechogʻli havasim kelishini bilsangiz edi!

Uning Hofiz Koʻykiyga aytgan soʻnggi soʻzlari shu
boʻldi...




Karvon endigina Hindiston sarhadidan chiqqanida koʻpirib
ketgan chavkar otda Kobul sari yelib borayotgan chopar
orqadan quvib yetdi: «saodatmand» shoh — Zahiriddin
Muhammad Bobur Mirzo olamdan oʻtgan edi...

жих

Hofiz Koʻykiy bir haftagacha Bogʻi Nurafshonda
motamdorlar bilan boʻldi. Nogahoniy bu musibatdan dildildan iztirob chekarkan, butun qalbi, butun borligʻi Bobur
Mirzo yodi bilan bogʻlanib qolganini yana bir bor teran his
etdi, oʻzini benihoya gʻarib, mehrga zor sezdi. Olimning
nazarida, butkul dunyo huvillab qolgandek... Faqat Bogʻi
Nurafshongina hamon avvalgidek shukuhga toʻlib shovillar
edi.

Marhumga yetti ushatilgach, Hofiz Koʻykiy Kobulga
joʻnaydigan biror karvonni daraklab topmoq maqsadida
shaharga chiqdi. Muddaosi bitib, dilgir saroyga qaytarkan,
koʻngli nechundir oʻzi ilk bor bosh qoʻygan karvonsaroy
yonidan oʻtishni istadi. Darvoza oldida bexos Baxshiturkka
koʻzi tushib qoldi. U gʻayriinsoniy jazavada, ogʻzidan
tufuk sochgancha oʻtkinchilarga qoʻllarini toʻlg“ay-toʻlgʻay
xirqiroq tovush bilan qichqirar edi. Olim unga yaqinlasharkan, oʻsha tanish bayt qulogʻiga uzuq-yuluq chalingandek boʻldi:

— ... sori gar yiroqtur, ul yovuq...

Baxshiturk birdan unga qaradi-yu xuddi ne vaqtlardan
buyon izlab yurgan odamini koʻrib qolgandek, hayqira
ketdi:

— Buni qalandar shoh bitgan, ha! Chogʻir ichgan
paytlarida aytar edi, ha! Ha-ha, chogʻir ichdingmi? Boʻzlama, boʻzlama! Nega chogʻir ichasan? Bari bir oxiri voy,
ha! Bu kun odina, tonglasi shanba, indini dushanba, undan
soʻgʻin seshanba, chahorshanba, undan so“gʻin panjshanbai
murodbaxsh! Soʻgʻin yana odina, e bari bir oxiri voy, ha!
Vallohu a'lam, oxiri voy!




Hofiz Koʻykiy turgan joyida hang-mang boʻlib qotib qoldi.
Yo olloh! Bu nolakor baytni Bobur Mirzo bitgan ekan-da!

Yuragi qalqib ketdi.

«Koʻnglim sezgan edi, — deb pichirladi u, — sezgan edi...»

Qarshisida Baxshiturk hamon jununi joʻshib vaysardi. Hofiz
Koʻykiy boshini koʻtarib uning yuziga tikildi. Va birdan seskanib
ketdi: roʻparasida oʻttiz yoshlar chamasi qarigan Binoqul
turardi!..

жих

Ertasi kuni murch, dolchin, zaytun moyi ortilgan kichik
bir karvon tong saharda shahar darvozasidan chiqib, Sharq
sari yoʻl oldi. Karvon soʻngida koʻrimsizgina ot mingan Hofiz
Koʻykiy xomush borar edi.

... Bepoyon sahro. Quyosh olov seli purkaydi. Ufq
qadar yastangan qumlikda qilt etgan tirik jon koʻrinmaydi.
Ahyon-ahyon koʻhna sardobalar uchraydi. Karvon qoʻngʻirog“idan atrofga sarob halqalari singari hazin sadolar
taraladi:

Moli vofir, eli kofir, yo"l yovuq...
Bu mungli sadolar ogʻushida horgʻin koʻzlarini yumgancha
tebranib borayotgan Hofiz Koʻykiy mahzun shodumonlik bilan
ohista shivirlaydi:

Sharq sori gar yiroqtur...

1981



