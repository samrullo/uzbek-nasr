 

«SHARQ» NASHRIYOT-MATBAA
AKSIYADORLIK KOMPANIYASI
BOSH TAHRIRIYATI
TOSHKENT — 2006



 



ASR OSHGAN ASARLAR

 

TOGAY

OT KISHNAGAN
OQSHOM

 

 

Qissalar

 

«SHARQ» NASHRIYOT-MATBAA
AKSIYADORLIK KOMPANIYASI
BOSH TAHRIRIYATI
TOSHKENT — 2006



М—88

Murod, Togʻay.
Ot kishnagan oqshom: Qissalar. / «Asr oshgan
asarlar» turkumi — T.: «Sharq», 2006. — 288 b.

Bu qissalar ne bir kunlarni koʻrmadi!

Zoti nomard boʻldi, ushbu qissalar yoqasidan oldi. Ogʻzi buzuq
boʻldi, ushbu qissalarga tupugini sochdi. Qoʻli nopok bo`ldi, ushbu
qissalardan butun-butun boblarni oʻchirib tashladi.

Oqibat, ushbu qissalar oʻz vaqtida pati yulinmish tovuq misol chop
etildi.

Alqissa, dorilomon kunlar keldi. «Ot kishnagan oqshom»dagi
Ziyodulla chavandozchasiga aytar boʻlsak... uloq Togʻay Murodda
ketdi!

BBK.84.(5U)6.

O «Sharq» nashriyot-matbaa aksiyadorlik
kompaniyasi Bosh tahririyati, 2006.



OYDINDA YURGAN ODAMLAR

I

— Quloq sol, momosi, quloq sol. Qayerdandir
odam ovozi kelyapti...

Sayrak adirda yonboshlab yotmish bobomiz,
momomizga shunday dedilar.

Bobomiz og'izlarini angraygannamo ochdilar.
Oʻng quloqlarini yellar yelmish tarafga tutdilar.

Yellar, ovozlarni yorqin olib kelmadilar.

Bobomiz oʻng kaftlarini quloqlari sirtiga tutdilar. Yelpana qildilar. Nafas olmadilar. Bor vujudlarini berib quloq soldilar.

Bobomiz shunda-da bir nimani eshitmadilar.
Chuqur tin oldilar.

Bobomiz oydinga tikildilar.

— Manovi yoqdan shekilli... — dedilar. — Oʻzi,
vaqting xushmi, momosi? Eson-omon yuribsanmi?
To'rt muchaling butmi?..

1

Sovchilar qadami qizlik eshikka sharaf!

Sovchilar oqshom vaqti keldi.

Uy bekasi dasturxon yoydi. Xoʻjasi mezbonlik
qildi.

— Xush koʻrdik, xush koʻrdik, — dedi.

— Xushvaqt boʻl, qassob, xushvaqt boʻl, — dedi
sovchilar. — Qani, ilohi omin, shu uyda kattakatta to`ylar boʻlsin, olloh-akbar!

— Olloh-akbar! Aytganingiz kelsin!

Palovdan keyin tarvuz soʻyildi.

Sovchilar odatlari boʻyicha u yoq-bu yoqdan
gapirishib oʻtirdi.

Eson qassobni haminqadar eladi. Keyin,
maqsadga oʻtdi.




— Singlingning boshiga baxt qushi qoʻnib turibdi, qassob, uchirib yubormasang boʻldi, — dedi.

— Aslini bilmay, soʻz demaslar, naslini bilmay,
qiz bermaslar, — dedi qassob. — Kim ekan, u?

2

Qishloqda bir boʻzbola boʻladi.

Boʻzbola yelkador, pishiq qomatlik boʻladi.
Kulcha yuzlarida chuqur-chuqur kuldirgichlari
boʻladi. Qoʻy koʻzlik, siyrak qoshlik boʻladi.

Boʻzbola qomatini gʻoz tutadi. Joyida tik turadi. Qoʻllarini koʻkragiga qovushtiradi yo beliga
tiraydi. Bir nuqtaga tikiladi. Qayerga tikiladi,
nimaga tikiladi?

Bilmaymiz, biz bilmaymiz.

Inchunin, oʻzi-da bilmaydi.

Boʻzbolani ilk bor koʻramiz.

Shunda, bu bola yo qattiq qaygʻuda, yo bir
nimani oʻylab o“yiga yetolmayapti, deymiz.

Yurish-turishidan... kekkayadi, oʻzidan oʻzgani
oyogʻi bilan koʻrsatadi, deymiz. Shox-u butogʻing
bormi, muncha kerilasan, deymiz.

U mizoji xush koʻrmish odamlar bilan salomalik qiladi. Bordi-keldi qiladi. Chin dildan gapirishadi. Ochilib gurunglashadi.

Koʻngliga oʻtirmaydiganlar bilan salomlashgisida kelmaydi!

Oqibat, boʻzbola bizni nazarga ilmaydi, deymiz.

Oqibat, boʻzbolani birovimiz xush koʻramiz,
birovimiz noxush koʻramiz.

U oʻzini biz uchun dil-dildan oshno biladi.

Bizga sodiq mehr qoʻyadi. Biz bilan hamisha
xayrixoh, hamdard boʻladi. Bir qorindan talashib
chiqqanlardayin boʻlsam, deydi.

Aqalli, bir, bir yomonligimizni koʻrsa boʻldi!

Bizdan qoʻlini yuvib qoʻltiqqa uradi. Biz bilan
salom-alik qilmaslik payida boʻladi.

Bizdan qaytganini bizga-da, birovga-da aytmaydi.




Qoboq-tumshuq qiladi. Ichimdan top deb yuradi.

U odamovi!

U olislardan koʻz uzmaydi, kipriklarini-da pirpiratmaydi.

Biz u tikilmish tarafga qaraymiz. Zangori ufq.
Shu! Aqalli bulutlar-da yoʻq.

U bizni hayron qoldirib-qoldirib yashaydi!

Bir nimani soʻrasak, ha yo yoʻq deb qoʻya qoladi. '

Qoʻliga suv beramiz. Suvni goʻyo birinchi
ko“rayotganday tikiladi. Oʻzicha bosh irgʻab qoʻya
qoladi.

Biz ogʻrinamiz. Minnatdorchilikni tilab olamiz.

«Sen ham odamga oʻxshab biror nima de».

«Nima deyin?»

«Hech boʻlmasa, baraka toping, de».

Shunda u tizzalarini quchoqlaydi. Olis-olislarga — Bobotog“ choʻqqilariga oʻychan-oʻychan termiladi. Bobotoqqa termulib-termulib aytadi:

«Chin gaplar koʻngilda boʻladi. Tilga chiqsa,
yolgʻon boʻladi-qoladi».

U yolgʻiz bir ashulachini ashulachi deb biladi.
Bu ashulachini Yunus Rajabiy, deydi.

U Yunus Rajabiy ashula aytganda soʻzlashuvchi
yo yoʻtaluvchi odamni koʻrishga koʻzi boʻlmaydi.

U Yunus Rajabiy ashula aytganda iljayuvchi
odamni otishga oʻqi boʻlmaydi.

U Yunus Rajabiy ashulalarini bosh egib eshitadi, muztar boʻlib eshitadi.

U... qoʻshiq aytadi!

Adirga oʻtga boradi. Ot oʻrib-o“rib, tevarakka
alanglaydi. Yolgʻiz oʻzi boʻladi.

Keyin, oʻtni bolish qiladi. Qoʻllarini boshi ostiga
chalishtiradi. Olis-olislarga — paxta xirmoni misol
oppoq bulutlar, havolanmish chumchuqlar galasiga
termulib-termulib... dimogʻida qoʻshiq aytadi.

Bora-bora lablari-da qimirlaydi...

Sovchi ana shu boʻzboladan boʻladi!




3

Eson qassob gapni choʻrt kesdi:

— Qoplonmi? Boʻlmaydi!

— Qassob, ogʻir boʻl, somonday ogʻir boʻl.

— Ogʻir boʻlsam-bo“lmasam! Uningiz na salomni biladi, na alikni biladi!

— Qassob, koʻngling bilan eshit — quloq aldaydi, aqling bilan koʻr — koʻz aldaydi.

— Uningiz odamga oʻxshamaydi!

Shunda sovchilar oʻz san'atlarini qoʻlladi. Biri
qoʻyib biri, qassob otasi borasida hamd-u sanolar
aytdi:

— Rahmatlik otasi koʻp yaxshi odam edi-da...

— Koʻp mard edi...

— Koʻp tanti edi...

— Esonboy otasiga tortmabdi...

— Noshukur boʻlmang. Esonboy otasiga quyib
qoʻyganday tortadi...

— Qani, qaniqayin?..

— Ana, anakayin. Musulmonchilik asta-astada...
Sovchilar gap oxirini ana shunday otadan
qolmish ana shunday oʻgʻilga olib kelib uladi.

Eson qassob oxir-oqibat yon berdi.

— Men bir nima deyolmayman, — dedi. —
Ogʻayni-jamoa bor, qiz boqqan yangasi bor. Yana
bir kelinglar, maslahatlashib olaylik.

4

Kenja zurriyot boʻlmish qiz besh yasharligida
ota-onadan sagʻir qoldi.

Akasi qoʻlida qoldi.

Yanga boʻlmish qoboq-tushmugʻiga qarab kun
koʻrdi.

Yanga boʻlmish qoboq uydi...

Shunda... shunda, sagʻir nafas olmadi! Sagʻir
koʻzlari pit-pir etdi. Sagʻir koʻzlari olma terdi.

Sagʻir hadahalab bordi. Jiyani beshigini qoʻsh



qoʻllab ushladi. Sagʻir jon-jahdi bilan beshik
tebratdi.

«Beshik tebratsam, yangam qobogʻ£i ochiladi,
keyin, meni urishmaydi...»

Sagʻir ana shunday umidga bordi!

Sagʻir qorni ochdi. Sagʻir barmogʻini soʻrdi.
Ammo miq etmadi.

Yanga dasturxon yoydi. Sagʻirni dasturxonga
imladi.

Sagʻir dasturxon oldiga siljib keldi. Sagʻir barmogʻini soʻrib, yangaga moʻltiradi. Sagʻir barmogʻini soʻrib, dasturxonga moʻltiradi.

Keyin, ogʻzidagi barmogʻini dasturxonga uzatdi. Barmogʻini avval dasturxon burchiga tegizdi.
Undan dasturxon oʻrtasi sari ohista-ohista
oʻrmalatib bordi. Keyin, non chetiga tegizib turdi.

Sagʻir bir tishlamgina non sindirib oldi.

Sagʻir, yangaga qarab-qarab non tishladi,
moʻltirab-moʻltirab non chaynadi.

Sagʻir, yangamga yaxshi koʻrinayin deya,
oʻziday-oʻ“ziday satillarda suv tashidi.

Chin, akasi-da, yangasi-da sagʻirni oʻz bolasidan
kam koʻrmadi. Shunday boʻlsa-da, sagʻir ushbu
xonadonda jiyanlari bilan oʻz orasida katta tafovut
borligini ich-ichidan his etib-etib kun koʻrdi.

Sagʻir munis-da boʻldi, g“amgin-da boʻldi.

Sagʻir sertamiz boʻldi.

Hayotda boʻlmish ilkis qiliqlar, iring gaplarni
darhol ilgʻab oldi. Eng yomoni koʻngliga oldi!

Sagʻir ziyrak boʻldi.

Zarra boshidan hayotga kattalar koʻzi bilan
qaradi.

Sagʻir ta'sirchan qiz boʻldi.

Bari sagʻirlik ishi boʻldi!

Sag'ʻir bir qiz boʻldi, bir qiz boʻldi-ye!

Sarvqad boʻldi!

Suluv yuzlarini oppoq desak, bizning haqimiz
ketadi. Qorachadan kelgan desak, qizning haqi
ketadi.




Bug`ʻdoyrang boʻldi!

Barchin yuzli boʻldi, saraton yulduzli boʻldi,
parishon zulfli boʻldi.

Oʻrim-oʻrim sochlari birovga, kimgadir birovga
talpindi.

Boʻlmasa, shunchalar taqim urib-taqim urib
10 2 "опагт 9172

Qop-qora xoli ingichka lablari burchida boʻlsa
boʻlmasmidi? Iyagidagi chuqurchasi ichida boʻlsa
boʻlmasmidi?

Kelib-kelib, oʻng yonogʻi qoq uchida-da boʻladimi!

5

Akasi xoʻp binoyi gap aytdi.
Bunday qiz taqdirini ogʻayni-jamoa jamligida
hal etmoq ma'qul boʻladi.

6

Sovchilar tagʻin keldi.

Oradan ikki kun oʻtdi.

Ogʻayni-jamoalar birovi u dedi, birovi bu dedi.
Birovi arazlab ketdi.

Bari oʻz gapini ma'qullatish payida boʻldi.
Aka boʻlmish bariga birday boʻlib oʻtira berdi.
Boʻlar gap qizda qoldi.

Yanga boʻlmish oshxonaga yoʻl oldi.

7

Kenja jiyaniga qatiq yalatib oʻtirmish Oymomo
yangasidan orlandi. Oʻziga qaragan boʻldi: yelkasiва sirgʻanib tushmish iroqi roʻmolini yopindi.
Yuqoriga yigʻilib qolmish koʻylagi barini tortdi,
tizzalarini yopdi.

Jiyani qulochini ochdi, onasiga talpindi.

Onasi kenjasini bagʻriga oldi.

Qaynsinglisiga tikildi-tikildi, miyigʻida kuldikuldi.




Keyin, qaynsinglisi koʻngliga qoʻl soldi:

— Sen nima deysan?

— Nimani nima deyman?

— Talmovsirama, biror nima de. Sovchi kepti.

— Kimga?

— Menga boʻlarmidi, senga-da.

— Eb-ey, men sizga nima qildim? Boring-e!

Oymomo ters boʻldi. Bilq-bilq qaynamish qozonga yuz berdi.

Kosov bilan oʻchoq kovladi.

Olov hur-hur yondi.

Kenja, onasi yoqasini tataladi.

— Ena, mamma! Mamma ber! — dedi.

Onasi oʻgʻliga emchak berdi.

— Uyalsang-uyalmasang, bu barimizning
boshimizda bor savdo, — dedi yanga boʻlmish.—
Biz ham sendayin uyalib edik. Mana oqibati,
jiyaning shoʻrpillatib-shoʻrpillatib emib oʻtiribdi...

— Erga tegaman deb oʻlib oʻtirganim yoʻq...

Yanga boʻlmish ketiga chalqayib-chalqayib kuldi. Koʻkragi kenjasi ogʻzidan chiqib
ketdi.

— Men seni oʻlib oʻtiribdi, deb oʻylabman, —
dedi. — Menga qara, bugun, bugun boʻlmasa ertaga baribir kelin boʻlasan...

Kenja, mimit qoʻllarini choʻza berdi-choʻza
berdi. Onasi koʻkragini tagʻin ogʻziga soldi.

— Joyi chiqib turibdi, xoʻp deya ber. Qoplon
ikki yelkasiga uy tiksa boʻladigan yigit.

— Men undaychikin odamni bilmayman...

— Endi bilasan-da. Aytganimdan qolma.
Chiroying borida chinoringni top!

Oymomo choʻqqa tikilmish koʻyi oʻtira berdi.

Choʻg“ʻ Oymomo yuzlaridan, Oymomo yuzlari
choʻgʻdan qolishmadi. ;

Yanga boʻlmish kenjasini Oymomoga berdi.

— Boʻldi, sukut alomati rizo, — dedi.




8

Yanga boʻlmish ogʻayni-jamoa qoshiga bordi.
Oymomo sukutini aytdi.

Sovchilar dasturxonga oʻralmish nonni oʻrtaga
qoʻydi.

Qalin aytish boshlandi.

— Xoʻ-oʻsh...

— Elga qarab ayting-da.

— Хо"-о"р...

— Во"191-е, песп Киш. 4912 uzatib boyigan emas.

— O`nta qoʻy... shularga rozimisizlar?

— Qani, ilohi omin, ikki yosh qoʻsha qarisin,
olloh-akbar!

Yangasi qiz onasi oʻrnida fotiha oʻqidi.

Non sindirildi.

Sovchilar ohorli belqars oʻrab ketdi.

9

Kuyov tarafdan fotiha toʻy keldi.

Fotiha toʻyida qoʻy, zigʻir moy, guruch,
mayiz... boʻldi.

Kelin-kuyovlik davri boshlandi.

Kuyov, kelin qarindosh-urugʻlari oldidan yerga
qarab oʻtdi. Koʻzlariga tik qaramadi. Davralarda
yuzma-yuz oʻtirmadi.

10

Oy oʻtdi.

Kelinnikiga koʻrpa-toʻ“shak matolari bilan paxta
keldi...

Bu, toʻqqiz deb ataladi.

11

Bir oqshom kuyovtoʻ“ra kelin akasi bir yoqqa
safarlab ketdi, deya eshitdi.

Oshnalari bilan qayliqlab bordi.

Oshnalar ohista-ohista deraza chertdi.

Derazadan yanga boʻlmish qaradi.




— Kuyov qayligʻi bilan koʻrishsam deydi... —
dedi oshnalari.

Yanga boʻlmish yoʻl bermadi.

— Ko`ʻrishgisi kelsa toʻy qilsin, — dedi.

12

Toʻy bozor oqshomi boʻldi.

Toʻyga ayta-ayt boʻldi.

Qizlar kelin tarafga aytdi, boʻzbolalar kuyov
tarafga aytdi.

Qizlar kelinnikiga bordi, boʻzbolalar kuyovnikiga bordi.

Kuyovnikida necha-necha qoʻylar boshi ketdi.

Necha-kecha koʻzalar boʻshab qoldi.

Sozlar, xonish havoda havolanib-havolanib
turdi.

Toʻyxona toʻla toʻylovchi boʻldi.

Koʻchada bolalar shovqin soldi:

— Toboq keldi, kelinnikidan toboq keldi!

Darvozadan yelkalari, boshlarida dasturxon
koʻtarmish ayollar paydo boʻldi. Ayollar kelinnikidan oʻnta toboq olib keldi.

Toboqlar birida palov, birida qovurma goʻsht,
birida qaynatilgan tuxum, yana birida shirguruch... boʻldi.

Toboqlar davralarga qoʻyildi.

Toʻylovchilar koʻngillari tortmish taomdan
yedi.

Boʻsh toboqlar yigʻib olindi.

Joʻraboshi davraga katta roʻmol yoyib aytdi:

— Kuyovtoʻra kelib qarab tursin, kim qanday
sovgʻa tashlaydi!

Toʻylovchilar atagan sovg`ʻa-salomlarini roʻ“molga tashladi. Birov bir kiyimlik atlas tashladi, birov
shoyi tashladi.

Roʻmol deyarli toʻldi.

Duo ezgu boʻldi:

— Toʻ`yniki toʻyda qaytsin, olloh-u akbar!




13

Kuyov joʻralar kelinnikiga yoʻl oldi.
O`zlariga ajratilmish uyga qoʻndi.

14

Kelin hovli o`ng yuzidagi uyda boʻldi.

Qizaloqlar derazama-deraza moʻraladi, kelinni
tomosha qildi.

Ichkarida qizlar gʻuj boʻldi. Biri havas bilan,
biri achinish bilan kelinga boqdi.

Kelin ixtiyori qizlarda boʻldi.

Bir qiz barmoqlarini tupuklab-tupuklab
hoʻlladi. Qiz kelin zulflarini bot-bot buradi. Zulflar
gajakdan-gajak boʻldi.

Bir qiz toʻntariqlik piyola ketiga oʻsma ezdi. Qiz
kelin qoshlariga oʻsma qoʻydi.

Kelin nigohlari kigiz gulida boʻldi.

15

Shu vaqt besh-olti odam kelinli uy dahliziga
keldi.

Ichki eshik qiya ochib qoʻyildi.

Xayrulla domla kelindan vakil soʻradi:

— Sizkim Oymomo Abdiboy qizi, oʻzingizni
Qoplonboy Qurbonboy oʻgʻliga bagʻishlamoq vakolatini akangiz Esonqul oʻgʻliga topshirdingizmi?

Sukunat.

Kelin miq etmadi.

— Aytma, aytma, — shivirladi qizlar.

Eshik ketida turmush kuyov joʻralar qizlarga
pul uzatdi.

Qizlar pulni boʻlib-boʻlib oldi.

Kelin hamon jim boʻldi.

Kuyov joʻralar tagʻin pul uzatdi.

— Boʻldimi? Endi aytsin! — dedilar.

— Ay, Xolbuvi, sen hadeb shivirlay berma!

— Shivirlayman! Nima, darrov ha, deya beradimi?




— Ha, deyish osonmi!

— Yegani non emas!

Xayrulla domla qayta vakil soʻradi.

Tagʻin javob boʻlmadi.

Kuyov joʻralar biri qoʻyib-biri aytdi

— Oymomo, tong otguncha oʻtira beramizmi?

— Oymomo, dugonalaringning gapiga kirma,
ular senga gʻayirlik qilayapti!

— Ay, Norgul, shu buzmakorliging boʻlsa senga
birov ham qaramaydi!

— Uyoqda kuyovtoʻra intiq boʻlib qoldi!

Qizlar-da boʻsh kelmadi:

— Intiq boʻlsa boʻlar!

— Qirqiga chidagan kuyov, qirq biriga-da chidar!

— Bir tong otsa otibdi-da, hali yanagi tonglar
bor!

Xayrulla domla oxirgi bor — uchinchi bor vakil
soʻradi.

Shunda-da javob boʻlmadi.

Uchdan keyin puch boʻldi.

Domla tashqari ravona boʻldi.

— Kelin xohlamayapti, nikohni qoldiramiz, —
dedi. I

Shunda, oq parda ichidan:

— Ha... — demish zaif ovoz keldi.

Ovozni barcha eshitdi.

Kuyov joʻralar keta-keta:

— Tagʻin xiyol hayallaganingda kuyovsiz qolib
eding! — dedi.

Kulgi boʻldi.

16

Boʻlak uyda oʻtirmish boʻlak domla oldiga
keldilar.
Birov kelindan soʻrab keldi.
Kelin vakilini akasiga berdi.
Kelin akasi domla qoshiga choʻk tushdi.



Kuyov keldi. Qaynogʻasi hurmati uchun yuziga
belbogʻ tutdi. Yerga qarab oʻtirdi.

Dasturxonda bir chinni kosa suv bilan ikkita
tandir non boʻldi.

Domla bolish uzra kitob ochdi. Qiroatli-qiroatli
xutba oʻqidi. Xush talqin-xush talqin xutba oʻqidi:

— Alhamd-u lillahil-lazi ja'alan. Nikoha fasilam
baynal halali valharom kama qolallohu: fankixu
ma taba lakum minan-nisai. Va qola Rasulullohi,
an-nikah-u sunnati av faman rogʻiba an sunnati
falaysa minni. An-nikohi rogʻibun val mankuhatu
margʻubatun val mahr-u a'lo ma tarozayo. Aqulu
qovli haza va astagʻfirullohal gʻoffaro li va lakum.
(Halol bilan harom oʻrtasida nikohni bino etgan
Ollohi taologa hamd-u sanolar boʻlsin. Qur'onda
Olloh deydi: oʻzingizga yoqqan ayollardan nikohlab
olinglar. Paygʻambarimiz hadislarida demishlar:
oila qurish mening sunnatim. Kim undan yuz
oʻgirsa, u mendan emas. Kuyov yaxshi koʻruvchi,
kelin yaxshi koʻrilgan, oʻrtalaridagi mahr roziliklariga binoandir. Shu soʻzimni aytib, oʻzim va
sizlar uchun Ollohdan kechirim soʻrayman.)

Domla kelin akasidan vakil soʻradi:

— Sizkim, Esonboy Abdiboy oʻgʻli, singlingiz
Oymomo Abdiboy qizini Qoplonboy Qurbonboy
oʻgʻliga shar'iy xotinlikka berdingizmi?

— Ha, berdim, — dedi aka.

Domla, endi kuyovdan soʻradi:

— Sizkim, Qoplanboy Qurbonboy oʻgʻli,
Oymomo Abdiboy qizini oʻzingizga shar'iy xotinlikka qabul qildingizmi?

— Qabul qildim.

Domla suvdan bir hoʻpladi.

Kuyov-da bir hoʻpladi.

Nikoh suvidan kuyov joʻralar-da hoʻpladi.

Domla kuyovlik burchlarini aytdi:

— Olti oy tashlab ketmaslik, achchiq shapaloq
urmaslik, yalang oyoq qoʻymaslik, halol yurishturish... Shu shartlarni qabul qildingizmi?

— Ha, — deya bosh irgʻadi kuyov.




— Ha, kifoya emas. Qabul qildim, deb ayting.
— Qabul qildim.
— Barakallo.

17

Nikoh oʻqilish mobaynida onasi kuyov yelkasiga
beqasam chopon yopdi. Beqasam yelkasidan igna
bilan ip oʻtkazib-ip oʻtkazib oldi.

Bu, kuyov-qayliq hamisha birikib yursin, ajralib
ketmasin, degani boʻldi.

Ip uchlarini tugmadi.

Kelin-kuyov taqdir-peshonasi tugilmasin, deya
shunday qildi.

Hamisha bugʻdoyday serob boʻlsin, bola-chaqali
boʻlsin deya, kuyov boshi uzra bir hovuch bugʻdoy
sepdi.

18

Kuyov oshnalari bilan chimildiqqa yoʻl oldi.

Oyogʻida baland poshnali gʻarchillama etik
boʻldi. Yelkasida beqasam, belida shoyi belbogʻ
boʻldi. Boshida qoʻ“qoncha doʻppi boʻldi.

Chimildiqli uy toʻla ayol boʻldi.

Kuyov ayollar orasidan yurdi. Chimildiqda tik
turdi.

Kuyov yolgʻiz turmasin deya, oshnalaridan
birovi yonida yoʻldosh boʻldi.

19

Kelin poyandozni bir-bir bosib keldi.

Yuzlarida oppoq harir boʻldi. Boshida ipak
roʻmol boʻldi.

Egnida beqasam kamzul, atlas koʻylak boʻldi.
Oyoqlarida kavush boʻldi.

Kelin peshonasida tillaqosh boʻldi.

Tillaqosh jimjimador koʻzlari yorugʻda yalt-yalt
etdi.

Quloqlarida zirak boʻldi. Koʻkraklarida sakkiz
kumush nishonli zebigardon boʻldi.




Zebigardon feruzalari tovlandi, bodomlari tovlandi.

Toʻyxonani kiyik oʻt bilan olqor isi oldi.

Olqor bilan kiyik oʻt qizlar qulogʻida boʻldi,
koʻkraklarida boʻldi.

Qizlar kelinga boʻlishdi, boʻzbolalar kuyovga
boʻlishdi:

— Koʻzingga qara, koʻzingga qara! — deyishdi.

Emishki, yo kuyov, yo kelin birinchi boʻlib
birovi oyogʻini bossa, ana shu roʻzgʻorda umr boʻyi
oʻktam boʻladi!

Kelin, kuyov oyogʻidan ko`z uzmadi. Chapiga
qarab yurdi. Chap oyogʻi bilan kuyov oyogʻini
bosmoqchi boʻldi.

Kuyov epchillik bilan oʻng oyogʻini tortib oldi.

Kelin oyogʻi koʻrpachani bosib oldi.

Kuyov chaqqonlik qilib, kelin oyogʻini bosdi.

Boʻzbolalar gʻolibona qah-qah urdi:

— Kuyov bosdi, kuyov oʻktam! — dedi.

20

Kelin-kuyov yonma-yon turdi.

Boʻzbolalar kelin-kuyov poyida davra qurdi.
Qizlarga hazil-mutoyiba gaplar otdi.

Koʻngillar koʻngillarni izladi, koʻzlar koʻzlarni
izladi.

Koʻzlar xushtor-xushtor boqdi, gʻamzaligʻamzali boqdi.

Koʻzlar oʻynadi, koʻzlar chorladi.

Ko`ngillar entikdi, koʻngillar orziqdi.

Qaysidir koʻngil oshiq boʻldi, qaysidir koʻngil
ma'shuq boʻldi.

Qaysidir koʻngilda koʻhna dard qaytalandi.

Qaysidir koʻngilda dard shu lahzadan boshlandi!

21

Peshonalarda manglaydoʻzilar yal-yal boʻldi.
Solinchaklarda bodomnusxa kumush gajaklar,
oynador baldoqlar halqa-halqa boʻldi.



Koʻkraklarda tumorlar, nozigardonlar, uch
qatorli shokilalar, toʻrt qator shokilalar, toʻrt
qator-u besh nishonli marjonlar shoda-shoda boʻldi.

Boshlarda ottuyoq roʻmol, sholro“mol, balxiroʻmol, qulmiroʻmol, shotutro“mol, simroʻ“mol, harir
roʻmollar havolandi.

Bodomcha, iroqi doʻppilar, chorgul, baxmaltepa
do`ppilar gʻuj-gʻuj boʻldi.

Elimiz kamalakni matoga koʻchirdi. Oti atlas
boʻldi.

Ana, atlas onalarimiz, opa-singillarimiz, qizlarimiz egnida tovlandi.

Atlasda o`ziga loyiq rangi boʻldi, rangiga loyiq
nomi boʻldi: Sakkiztepkilik, Margʻilon xonatlasi,
Samarqand oqshomi, Margʻilon mash'ali, Fargʻona
yoʻllari, Layli, Guli, Shirin, Mahliqo, Shotikapak,
Shodiqara, Qoʻchqorshohi, Tiri kamon, Oltin
kalit...

Bir yil toʻrt fasl boʻldi. Fasllar ranglarga moʻl
boʻldi: bahor — gulzor, yoz — oftob, kuz — munis,
qish — marmar...

Elimiz fasllarni matoga ko`chirdi: Hamisha
bahor, Bogʻ-u boʻston, Rayhon, Gul va Navroʻz,
Gulnamozshom, Bargikaram...

Atlas — elimiz tarixi. Atlasda elimiz kechirmish hayitlari bor, fojialari bor.

Atlas — qoʻshiq, elimizning azaliy ham soʻngsiz
qoʻshigʻi!

22

It gʻirillatar,

Kampir oʻldi,

Soch siypatar,
Qoʻl ushlatar boʻldi.

23

Oyna koʻrsatar baridan-da zavqli boʻldi, baridan-da gashtli boʻldi!
Kayvoni ayol kelin-kuyovga oyna tutdi.



Kelin-kuyov yuzlarini oynadan olib qochdi.
Kelin qarasa kuyov qaramadi, kuyov qarasa, kelin
qaramadi!

Kayvoni ayol kelin-kuyov boshini yonma-yon
ushladi. Yuzlarini oynaga qaratib turdi.

Bir-birlari bilan aytishmaganlariga-da qo`ymadi!

Kuyov kelin aksi bilan, kelin kuyov aksi bilan
pichirlashib aytishdi:

— Bizni voyaga yetkazmish ota-onamizga ming
bor qulluqlar boʻlsin.

— Akamiz bilan yangamizga undan-da koʻp.

— Bir-birimizga oʻ“la-o“lgunimizcha sodiq boʻlaylik.

— Undan keyin-da shunday boʻlaylik.

— Oʻgʻil-qizlarimiz...

— Bir etak boʻlsin!

24

Chimildiq tushdi.

Kuyov-qayliq chimildiq ichida qoldi.

Ikkita momo chimildiq sirtida qoldi.

Momolar urchuq yigira-yigira, o“z kechmishlaridan gapirdi, qayliq boʻlmish davrlardan gapirdi.

Momolar mijja qoqmadi. Kuyov-qayliqni qo`riqlab oʻtirdi.

Chimildiqda oʻtirmish kuyov qayligʻi qoshiga
bordi.

Qayliq bir chimildiqqa qaradi, bir kuyovga qaradi. Bu qarashda mana bunday dedi:

«Xolisroq oʻtirsin, momolardan uyatdir».

Kuyov qayligʻiga oʻpka-gina bilan tikildi. Bu
tikilish mana bunday dedi:

«Ha, deyish shunchalar mushkulmi? Oshnolarim sargʻayib somon boʻldi».

Qayliq miyigʻida tabassum balqidi.

i дари ha, desak kelin oʻlib turgan ekan, deyilar».




«Chin, men darrov ha, debman. Miq etmay
oʻtira bersam boʻlardi».

«Indamay tura berish kuyovlar emas, kelinlar
rasmi. Aslida, birinchi soʻrov-da ha, degimiz
bor...»

Momolar chimildiqda kechmish jimjitlikdan
alagʻda boʻldi. Birovi ohista chimildiq burchini
turdi. Birovi tirsaklab yotdi. Chimildiq ostidan bir
koʻzlab moʻraladi.

— Eb-ey, oralaring muncha olis? — dedi. — Yo,
bizdan nam tortayapsizlarmi? Nam tortmanglar,
bizda qayliq boʻlib edik...

Momolar chimildiqni yopdi.

Ana shunda, chimildiqdan qiqir-qiqir kulgi
keldi...

Momolar ogʻizlarini ushlab kuldi, bir-birlarini
turtib kuldi, bir-birlarini o“ymichlab kuldi...

— Hayriyat-a... — dedi.

Tong tagi oqardi.

Kuyov chimildiqni tark etdi.

25

Qorongʻi tushdi.

Odam odamni tanimay qoldi.

Kuyov oshnalari bilan qayliqlab keldi.

Chimildiqli uyda davra qurdi.

Oshnalar zigʻir moyli palov yeb ketdi.

Kuyov yolgʻiz qoldi.

Shunda, qayliq kirib keldi.

Qayliq deraza pardalarini tekisladi. Tokchadagi
shamni yoqdi. Chiroqni oʻchirdi. Sham bilan chimildiqqa kirdi.

Kuyov-da sham izidan kirdi. Loʻla bolishga yonboshladi. Shamga tikildi.

Qayliq ro“moli koʻksiga tusha berdi-tusha berdi.
Shunda qayliq roʻmolini yelkasiga qayirib tashladi.

Qayliq-da toʻlgʻona-to“lgʻona yonmish shamga
termuldi...




26

«...Togʻlar kulrang, qirlar kulrang boʻldi.
Archalar koʻm-koʻk boʻldi. Adirlar oʻrkach-oʻrkach
boʻldi. Tavatoshlar ulkan-ulkan boʻldi. Yongʻoqlar
azim-azim boʻldi.

Bir qiz yelkasida koʻza, buloqqa keldi. Koʻzasini yerga qoʻydi. Buloq suvlarida yuzini yuvdi.

Shunda, suv ostida turmish bir otliqqa koʻzi
tushdi.

Qiz roʻmoli bilan yuzini yashirdi, qiz hayolandi.

— Ko'ʻzlaringni yashirma, Oymomo, — dedi
otliq.

— Keting, odamlar koʻradi, keting, — dedi qiz.

— Buloq suvlaridan ichayin deb keldim.

Boʻzbola otdan tushdi. Bir qoʻlida jilov boʻldi.

Hovuchlab-hovuchlab buloq suvi ichdi. Bir hovuchini qizga sepdi.

Ot hurkdi, ketiga tis boʻldi.

Qiz betlarini artdi.

— Ichgan boʻlsangiz, endi keting.

— Koʻzlaringni bir koʻrayin deb keldim.

— Koʻrishga mening koʻzlarimdan oʻzga-da
koʻzlar koʻpdir.

— Yoʻq, har bandaning oʻz koʻradigan koʻzlari
boʻladi. Sening koʻzlaring — meniki. Kelma,
desang, mayli, kelmayman.

— Ko'ʻzlarni deb kelmasangiz-da, buloq suvi ichgani keling...».

27

Kuyov-qayliq oʻz xayollarini bir-birlaridan
yashirdi. Ayni vaqtda bir-birlari nimalarni xayol
surayapti, shuni bilmoqchi boʻldi.

— Gapir, — dedi kuyov.

— O`zi gapirsin, — dedi qayliq.

— Sen gapir.

— O`zi gapirsin-da.

— Nimani gapirayin?




— O`zimizning oqshomlardan gapirsin, qirdagi
bugʻdoy oʻrimidan gapirsin...

— Sen gapir, qirdan qaytib, zardolilar ostida
oyoq ilganimizni, men-senga zardoli terib berganimni.

— O`zi gapirsin, qoʻllari zardoli shoxlarida
boʻlsa-da, koʻzlari menda ekanini.

— Sen gapir, shamolda roʻ“moling uchib ketgani,
men ushlab kelganimni.

— Oʻzi gapirsin, ro“molga uzatgan bilagimdan
mahkam ushlaganini, yig`layman desam-da, qoʻyib
yubormaganini.

Sukunat, toshday sukunat.

Kuyov-qayliq xayolan koʻrdi: zardolilar ostiga
tap-tap tushdi. Koʻrshapalaklar pir-pir uchdi.

Kuyov-qayliq xayolan eshitdi: yoz chigirtkalari
chir-chir etdi. Boyoʻgʻli uzib-uzib ovoz berdi.

— Yoʻq, sen gapir, qo`llaringni ushlaganimni
uyalmay-netmay yangangga aytganingni.

— Oʻzi gapirsin, aytdim, deya aldasam-da,
yangamdan qochib yurganini.

— Aytmaganing chinmi?

— Chin. .

— Men yangangga roʻpara boʻlolmabman,
yuzlariga qanday qarayman, deb.

— Bilsa, haliyam aytganim yoʻq.

Kuyov zavqlandi. Shiftga tikilib, sukutga ketdi.

Jimjitlik qayliq koʻngliga tahlika soldi. Qayliq
xayoli bir yoqlarga ketdi.

— Nimalarni oʻylayapti? — dedi.

— O`zimizning oqshomlarni.

— Zubaydani-chi?

Qayliq kuyovni jon joyidan ushladi.

Kuyov xayoli uchdi-ketdi.

— Sen unday oʻylarga borma, — dedi kuyov. —
Chin, qaraganim chin. Men senga aytsam, qaraydigan vaqtlar edi-da. Kimga qaragan boʻlsam, seni
deb qarab edim. Chin, Zubaydaga qaradim. Yoʻq, u
sen emas boʻldi. Bolxinga qaradim. U-da sen emas




boʻldi. Tagʻin birovga qaradim. U-da sen emas
boʻldi. Tagʻin birovga qaradim. U, sen oʻzing
boʻlding...

— Shu chinimi?

— Chinim.

Qayliq iyib ketdi. Qayliq dildorlik berdi, qayliq
dilbarlik berdi...

— Unda... men sizga... tan berdim!

28

Kuyov-qayliqlar tongi tez otadi!

Qayliq kuyov quchogʻidan qoʻzgʻoldi. Kuyov
uzatmish bebosh qoʻllarni rad etib tashladi.

— Boʻldi! — dedi. — Beboshlik qila berdi-qila
berdi, tonglar boshiga-da yetdi...

Kuyov-qayliq dahlizda bir-birlari boshidan suv
quydi. Gunohlardan forigʻ boʻldi.

Kuyov belqars oʻray-o“ray eshik sari yurdi.
Eshik baldogʻini ushladi. Serrayib qoldi. Yelkasi
osha chimildiqqa qaradi.

Qayliq roʻmoli uchini g`ijimlab oʻynadi.
Barmoqlariga tikildi.

— Endi kelmasin, yomon ekan, — dedi qayliq.

Kuyov koʻngli tongday yorishdi. Bordi-yu,
qayliq boʻlmish qachon kelasiz, deganida kuyov
ogʻrinar edi.

Kuyov katta koʻcha boʻylab yurdi.

Kuyov koʻzlariga jamiki olam oppoq boʻlib koʻrindi.

Poyidagi yoʻl oppoq choyshabday oppoq. Uylar,
devorlar, daraxtlar-da oppoq. Qushlar-da oppoq,
choyshabdayin oppoq. Koʻcha yoqalab oqmish suvda oppoq. Suv jildirashi-da oppoq, choyshabdayin
oppoq.

Tong yetildi.

Yulduzlar soʻndi-soʻ“ndi, Zuhro yolgʻiz qoldi.

Kuyov quchoq ochdi — tongni bagʻriga bosdi.

Tong bepoyon osmoni, qorga belanmish togʻlari




bilan, parishon adirlari, sarvqomat teraklari bilan
kuyov qoʻyniga kirdi.

Kuyov kaft ochdi. Havoda toʻzgʻimish tong
sochlarini — tong yellarini siladi.

Kuyov tongni oʻpib-oʻpib oldi!

Ariq yoqalab chopdi.

Balx tut tanasini quchoqladi. Balx tut shoxchalarini — sochlarini siladi, sochlarini taradi.

Tagʻin chopib ketdi.

Roʻparasidan odam keldi.

Kuyov odamzotni ilk bor koʻrmish misol tikildi.

Bu odam itidan-da yomon koʻrmish Ismat ovchi
boʻldi.

Ushbu damda Ismat ovchi-da binoyiday odam
boʻldi.

Olamda yomon yoʻq, barcha-barcha yaxshi
boʻldi.

Kuyov umrida birinchi bor Ismat ovchiga salom
berdi.

Hamishagiday salom umidlanmay oʻtmish Ismat
ovchi xiyol oʻtib oyoq ildi. Hayron boʻlib alik oldi.
Ketga qaradi-qaradi.

— Tarvuzing yorilibdi-da... — deya manqalandi.

Bir ayol kela berdi.

Kuyov joyida qoldi. Qadam bosarini-da bilmadi,
bosmasini-da bilmadi. Yuzlari lov-lov yondi.

Ayol kelayapti...

Endi, ayol zoti koʻziga qaysi yuz bilan koʻrinadi? Koʻrinsa, ayol zoti yuziga qaysi koʻz bilan
qaraydi?

Kuyov ayoldan yoʻlini chap soldi.

29

Qurbon hayit boʻldi.

Ahli moʻminlar qurbonlik qildi. Jonliq soʻyib
qon chiqardi. 5

Qoʻli kalta moʻminlar qassobdan goʻsht oldi.

Ahli moʻminlar hayitlik kiydi. Bisotida borlar




ohorli kiyim kiydi. Bisotida yoʻqlar ko`hna boʻlsada, ozoda kiyim kiydi.

Ahli moʻminlar orolandi. Yuzlariga xushboʻyxushboʻy moylar surtdi. Qoshlariga oʻsma tortdi.
Koʻzlariga surma surdi. Qoʻllariga xino qoʻydi.
Koʻkraklariga olqor taqdi.

Moʻ`minlar bir-birlari uyiga hayitlab bordi.

— Hayitingiz qulluq boʻlsin! — deya muborakbod etdi.

Kuyov qayligʻiga hayitlik yubordi, qayliq kuyoviga hayitlik yubordi.

Qoplon kuyov tarafdan bir farangi roʻmol, bir
juft kavush, uzuk hamda turli-tuman qand-qurs
keldi.

Oymomo qayliq tarafdan koʻylak, jelak, belqars
hamda qoʻlroʻ“mol hayitlik keldi.

Bari qayliq qoʻlidan boʻldi.

Buni roʻmolcha qoq belida qip-qizil choʻgʻdayin
tovlanmish atirguldan bildik.

Atirgul qayliq kuyovga ro“molcha emas, koʻngil
yubormish ramzi boʻldi.

Kuyov roʻmolchani yuzlariga bosib-bosib hidladi.

Roʻmolchadan... ro“molchadan qayligʻi havosini
oldi.

Roʻmolchani koʻzlariga surtib oʻpdi, peshonasiga surtib oʻpdi, lablariga surtib oʻpdi.

Oʻ“pdi-o“ʻpdi, toʻrt buklab qoʻyniga tiqdi.

30

Hayitda ulkan hovuz boʻyida jiynoq boʻldi.

Jiynoqda nisholda, noʻxat sotdi, holva, pista
sotdi.

Bolalar loyshuvillak chaldi, sibziq chaldi.

Qizlar katta tut ostida g`“uj boʻldi.

Sardor qiz jikkak bolaga bir o“ram arqon berdi.

Bola yalang oyoq boʻldi. Beliga arqon oʻradi.
Yoʻgʻon tutga tirmashib chiqdi.

— Qaysi shoxga tashlayin? — soʻradi bola.




— Huv anavi bukri shoxga! — dedi sardor qiz.

Bola ana shu shoxga chiqib bordi. Belidagi
arqonni shoxga tashladi. Arqon uchlari yerga borib
tegdi.

Shox bilan yer oraligʻi yigirma qulochcha boʻldi.

Bola shu arqondan yerga osilib tushdi.

Yerda kaftini qoshiga qoʻyib qaramish qizlar
ichini tortdi.

Sardor qiz bolani bir mushtladi.

— 0ʻl-a, yuragimni yording-ku! — dedi.

Bola yer sapchidi, hiringlab kuldi.

— Urmang, boʻlmasa Nurali akamga aytaman! — dedi.

— Nuraling kim?

— Sizni achchiq zardoli ostida quchoqlab
oʻpadigan Nurali!

— Oʻchir-e, koʻrgiliging koʻp boʻlgur!

Qizlar gurr kuldi!

Sardor qiz arqon uchlarini tugdi.

Halinchakka bir qiz oʻtirdi.

Sardor qizni uyoqdan-buyoqqa olib borib-olib
keldi. Keyin zarb bilan qoʻyib yubordi.

Qiz halinchak uchishiga qarab goh oʻtirdi, goh
turdi.

Qiz yellandi, qiz sollandi! Qiz sur'atini oshirgan
sayin oshirdi!

Tevarak tomlarda holva yeb oʻtirmish hayitlovchilar halinchak tomosha etdi.

Shunda, Oymomo halinchakladi.

Oʻziga qaradi. Ottuyoq roʻmolini boʻyniga
oʻradi.

Sollanib-sollanib bir uchdi-bir uchdi-e! Gir
aylanib ketayin dedi!

Halinchak quyidan yuqoriladi.

Oymomo oʻtirib oldi.

Halinchak oʻng tarafga koʻtarilib bordi. Joyida
muallaq qoldi. Keyin, birdan quyiladi.

Oymomom oyogʻida tik turdi.

Halinchak Oymomo vazni zarbida shiddat bilan
quyiladi. Quyidan chap tarafga yuqoriladi.




Halinchak bir chap sayin-bir oʻng sayin yuqorilab-yuqorilab turdi.

Hayitlovchilar bosh kiyimlarini ushlab halinchak qaradi.

Shunday boʻlsa-da, doʻppisi tushib ketuvchilarda boʻldi, ro“moli uchib ketuvchilar-da boʻldi.

Qoplon yuragini hovuchladi.

— Yo, pirim-e, yo, pirim-e, — deya pichirladi.

Ogʻzidagi holva ogʻzida qoldi, boʻgʻzidagi holva
boʻgʻzida qoldi.

Halinchak ohistaladi.

Oymomom oʻzini yerga tashladi. Zarb bilan
chopqillab bordi. Bir qizni quchoqlab oldi.

Ana shunda Qoplon yelkasidan nafas oldi.
Boʻgʻzidagi holvani yutdi, ogʻzidagi holvani chaynadi.

31

Kechasi qayliq oʻyinida boʻldi.

Qayliqdan qoyilligini yashirmadi.

— Yuragingga balli-et! — деди. —
Aeroplandayin uchding-a! Senga qarab, mening
boshim aylanib ketdi!

— Uchib qolayin, bir-ikki oydan keyin uchish
qayoqda...

— Nimaga unday deysan?

Qayliq javob oʻrnida kuyov qoʻlini ushladi, barmoqlarini tortqiladi.

Kuyov darhol anglab oldi.

— Ha-a-a... — deya kulimsidi.

Qayligʻi yuzini bagʻriga bosdi. Sochlarini siladi.
Dilnavozlik qildi...

— Otini nima qoʻyamiz? — dedi.

— Barchinoy.

— Sen hali...

— Qiz yaxshi-da. Menga yordamchi boʻladi.

— Yoʻq, oʻgʻil boʻlsin. Otini-da oʻylab qoʻyibman: Xushvaqt!




— Keyin?

— Keyin, Xushvaqtni katta qilamiz. Uylantiramiz-joylantiramiz, nevara-chevara koʻramiz.
Men bova boʻlaman, sen momo boʻlasan.

Qayliq zavqlanib-zavqlanib kuldi.

— Men bu kishini bovasi deb chaqiraman.

— Men seni momosi deb chaqiraman.

— Bovasi!

— Momosi!

Kuyov-qayliq Xushvaqt yoʻlida entika-entika
tongni oqladi.

32

Tandir toʻla nonlar yopildi.

Kelin bisotlari, yuk-yoplari otlarga ortildi.

Oy toʻyxona uzra havolandi.

Supa oldida saman ot bel boʻldi.

Oʻng yoq hamsoya saman jilovini ushlab turdi.

Yanga boʻlmish kelin oyogʻidan olib yubordi.

Kelin otlandi.

Kelin bilan bir begunoh bola mingashib boradi.

Bu sharaf xiyla talash boʻldi.

Ogʻayni-jamoadan besh-olti bola:

— Xolam bilan men mingashaman, opam bilan
men mingashaman! — deya turib oldi.

Kelinga toʻngʻich jiyanni mingashdi. Oʻzga
bolalar yigʻlab qoldi.

Ogʻayni-jamoa hovli yuziga chiqdi. Yoppasiga
oq fotiha berdi.

Kelin oʻng taraf hamsoyasi ot yetakladi.

Yon qoʻshnim — jon qoʻshnim boʻldi.

Ot ostonadan hatladi.

Kelin uzatildi.

Kelin yigʻi boshladi:

— Uvv-uvvv-uvvVv... .

Yigʻini o“z uyi — oʻlan toʻshagini tark etajagidan, xesh-aqrabolaridan olislab ketajagidan desakda boʻladi.




Moʻlt-moʻlt qarab turmish, sel-sebora yigʻlab
turmush jiyanlari koʻngli uchun desak-da boʻladi.

Yo, akasi bilan yangasi bizdan qutulish uchun
zormanda ekan, demasin degan andishada yig`laydimi?

Shunday desak-da boʻladi.

Yo, kuyovi uyiga borajagi quvonchidan, xushvaqtligidan yigʻlaydimi? Ayniqsa, shunday desak
boʻladi!

Jiyani belidan qoʻshqo`llab quchoqlab olmish
kelin eshitilar-eshitilmas yigʻlab bordi:

— Uvvv-uvvv-uvvv...

Saman terib-terib qadamladi: tik-tik tik...

Hovlilarda itlar hurdi.

Chap taraf chorbogʻdan loviyaqovun isi keldi.

Toʻylovchilar chorbog“ tarafga qaradi. Toʻyibtoʻyib iskadi.

33

Koʻprikda soyalar qora berdi. Ikkita boʻzbola
koʻprikda tayogʻ tutib turdi.

Tayoqni olmasdan koʻprikdan oʻtib boʻlmadi.

Boʻzbolalar kelin tarafdan talab qildi;

— Kuyov... beringlar!

Kelin taraf sukut saqladi.

Boʻzbolalar oʻz soʻzida turdi:

— Unda, yoʻl yoʻq.

Ot yetaklovchi qoʻynidan kelin tikmish roʻmollardan oldi. Boʻzbolalarga birovdan berdi.

Tayoq olindi, kelin yoʻli ochildi.

34

Kuyov uyiga yetib keldilar.

Bolalar kelinga peshvoz chopdi.

— Yashasin, kelin keldi! — deya qiyqirdi.

Darvoza oldida gulxan yoqildi.

Kelin gulxandan uch marta aylandi.

Oqlik uchun, hamisha oqkoʻngil boʻlib yurishlari uchun kelin-qudalar yuziga un sepildi.




Yuzlarini roʻ“moli bilan yashirgan yashirib qoldi, yashirolmagan oppoq un boʻldi.

Saman qora oʻtov oldida oyoq ildi.

Kuyov qayliqni otdan tushiraman dedi.
Quchogʻini lang ochdi.

Qayliq kuyov qoʻllarini surib tashladi. Oʻzicha
rad etgan boʻldi.

Qayliq baribir shu quchoqdan tushdi!

Qarindoshlari bilan dugonalari kelin girdini olib
turdi.

Kayvoni momo kelinni roʻmoli burchidan
ichkari yetakladi. Kelin boshini ostonaga egdi.

— Mana shu ostonaga bi-i-ir ta'zim! — dedi
momo.

Kelin ostonaga oʻxshatib bir ta'zim qildi.

Tagʻin bir ta'zimlab, ostonani tavof qildi.

Kayvoni momo kelinni ta'zimlatib-ta'zimlatib
ichkarilay berdi.

— Bizni yaratmish Odam Otamizga bir ta'zim!

— Bizni bino etmish Momo Havomizga bir ta'zim!

— Pastroq egil, u kishi koʻp ulugʻ edi!

— Ha, boʻyginangdan momoginang aylansin-dal!
Qani, yura ber!

Kelin chimildiqda tik turdi.

Chimildiq bogʻichida oʻn sakkiz xil kelinlik kiyimi terildi. Devorlarda oynaxaltalar, choyxaltalar
boʻldi, zardevorlar, soʻzanalar boʻldi.

Soʻzanalarda «Xush kelibsiz» demish kashtali
soʻzlar boʻldi.

Bir so“zanada atirgul ramzi boʻldi, bir so“zanada qizil olma ramzi boʻldi.

Tagʻin bir so“zanada ogʻzida qizil gul tishlab
parvozlanmish kaptar boʻldi.

Kaptar ostida «O» harfi kashtalandi. Kaptar
intilmish manzil tarafda «Q» harfi kashtalandi.
«0» — Oymomom boʻldi, «Q» — Qoplon boʻldi.

Bari kelin ishi boʻldi!




35

Kayvoni momo kelinni toʻylovchilarga salom
berdira berdi:

Soydan hoʻkiz suvlatgan
Doʻmbirasini kuylatgan,
Oʻgʻillarini uylatgan —
Qaynotamga salom!

Osmondagi yulduzday,
Qoshi qora qunduzday,
Dili oydin kunduzday —
Qaynonamga salom!

Baytlar kayvonidan boʻla berdi, ta'zimlar kelindan boʻla berdi:

Qozonlarning qopqog'i,
Ayollarning oppog'i,
Misli olma yonog'i —
Gulsun opamga salom!
G'ijim roʻmol oʻragan,
Burilib oyga qaragan
Sochin silliq taragan —
Sanam xolamga salom!

Bog'da uzum g'oʻrasi,
Kuyovbekning jo'rasi,
Norguloyning to'rasi —
Bahrom akamga salom!

— Kayvoni momo, hamsoyasi Suvon daroz, men
qolib ketdim, deb oʻpkalayapti.
— Unda, eshitsin:

Tegirmonning noviday,
Adras to'nning bogʻiday —
Daroz akamga salom!

Norboy choʻpon oʻrnidan turib ketdi.
— Ay, momo, kelin nimaga menga salom bermaydi? — dedi.



— Salom berganim boʻlsin. Eshiting:

Qopga tiqqan poxolday,
Indan chiqqan shoqolday,
Choʻpon akamga salom!

Boʻldi kulgi!

— Hay ukkagʻarning momosi-yo, bekor oʻpkalabman-a!

Kelin keldisi yaxshi, toʻy boʻldisi yaxshi!

36

Kelinlar tong saharlab turadi!

Kelin ayollar hamrohligida eshikni ochdi, tuynukni ochdi.

Shu xonadonga sodiq boʻlish ramzida it yalogʻiga ovqat qoʻydi.

Idish-toboqlarga bir-bir koʻz soldi.

Porillab yonmish olovga moy tomizdi.

Bu baxtli boʻlish ramzi boʻldi.

Nevara-chevarali boʻlib yurayin deya qoʻliga
goʻdak oldi.

Barcha palov yedi.

Kelin boʻlsa, qoʻlini-da uzatmadi.

Shunda, kelin osh yemadi, boʻldi.

Kuyov togʻasi kelin osh yeyishi uchun bir joʻra
sakkiztepkilik atlas aytdi. Ammasi qoʻqoncha shoyi
aytdi.

— Aytadiganlar ogʻziga qarab aytsin! — dedi
bir momo.

Chin, aytuvchilar aytmishini kelinchaqiriqda
kiygizadi.

Oxirgi kelin osh yemadini qaynonasi aytdi:

— Mana shu uy-joy turish-turmishi bilan seniki!

— Ana boʻlmasa! — dedi barcha.

Ana shundagina kelin palovga qoʻl uzatdi.

Yuz ochar boʻldi.

Kelinlar yuzini ochish begunoh norasidalar
ishidir.

Shu bois, momolar toʻrt-besh yashar kuyov
ukani gij-gijladi.




Kuyov uka chopqillab bordi. Yangasi yuzidagi
roʻmolni tortib yubordi.
Kelin yuz ochdi.

87

Toʻylovchi ketdi, to“yxona qoldi.

Kuyov bilan qayliq qoldi.

Ota-ona kuyov-qayliq uchun boʻlak hovli solib
berdi.

II

Momomiz shundaygina bobomiz qabatlarida
oʻtiribdilar.

Doka ro'mollari uchlari yellarda hilpiradi-hilpiradi, bobomiz yuzlarini siladi.

Bobomiz huzurlandilar, bobomiz g'ashlandilar.
Kipriklarini pirpiratdilar, yonoqlari, lablarini
uchirdilar.

Doka roʻmol momomiz sochlariday oppoq bo`ldi,
mayin boʻldi.

Ohista-ohista esmish yoz yellari tanga huzur
berdi.

Yellar salqin boʻldi, yellar sokin boʻldi.

Yoz yellaridan yer isi keldi.

— Bu yil pishiqchilik yaxshi keldi, momosi.
Mevalar moʻl...

1

Qoplon oyogʻida ogʻriq turdi.

Iliklarida bir nimalar gʻimirlab yurdi. Iliklari
qizidi, iliklari zirqiradi.

Qoplon chalqanchadan yonbosh boʻldi. Ayoli
tarafga oʻgirildi.

— Havo sevalab oʻtadi, momosi, — dedi.

— Bu kishi qayerdan biladi? -— dedi ayoli.

Qoplon oyogʻini aytmadi.

— Bilaman-da, — dedi. — Koʻrshapalaklar
inlaridan uchib chiqmasa, havo ayniydi. Bugun
oqshom koʻrshapalaklar uchmab edi.




Ogʻriq zoʻraydi. Toʻpiqlari, bebilchaklari ichi
zirqiradi.

Qoplon tashqarilab keldi.

— Aytdim-ku, momosi, — dedi. — Oy oʻz girdida oʻrov tortibdi. Yogʻadi, bosib yogʻadi.

Chin, yarim tunda yomgʻir ovoz berdi. Yomgʻir
toʻntariqli togʻoralarni chaldi, derazalarni chertdi.

Qoplon yotib yotolmadi. Ayvonlab, hovli chirogʻini yoqdi.

Tarnovdan tushmish yomgʻir koʻlmaklandi.
Koʻlmakka tomchilami yomgʻir chuldiradi.

Hovli burchida mushuk koʻzlari yiltiradi. Oʻtlar
orasidan qurbaqa sapchib keldi.

Qoplon dimogʻi yomg£ir isini tuydi.

Havo ertasi tushda tindi.

Kun yaraqlab ketdi.

Oymomo koʻrpa-toʻshaklarni shamollatish uchun
hovlidagi simga osdi. Derazalarni lang ochdi.

Oftobroʻyaga toʻshak tashladi. Dasturxon yoydi.

Qoplon ta'tillandi. Keyin, yonboshladi. Telpagini qoshiga surdi. Koʻzlarini yumdi. Oʻzini o£tobga toblab yotdi.

Oymomo oftobiyorda tikish tikdi.

Hovli yuzida makiyon tovuq donladi. Makiyon
viqor bilan qadamladi, vazmin-vazmin qadamladi.

— Qurq-qurq-qurq! — deya, ovoziga hamohang
qadamladi...

Makiyon ketida olam-jahon joʻja odimladi.
Jo'jalar yum-yumaloq boʻldi. Limonday-limonday
boʻldi. Sariq-sariq boʻldi.

— Chiyov-chiyov-chiyov! — deya pildiradi.

Chin, joʻjalar pildir-pildir etdi. Misoli dumaladi!

— Chiyov-chiyov-chiyov! — deya dumaladi.

Shu vaqt hovli uzra bir soya aylandi.

Qoplon koʻzi yumuqligidan koʻrmadi.

Oymomo koʻzlarini qisib qaradi. Nimaligini bilmadi.

Gʻojir hovli uzra davra oldi. Favqulodda yerga
yulduzday uchdi. Qanotlarini yoyib keldi. Bir




joʻjani panjalari orasiga oldi. Tagʻin oʻqday yuqoriladi.

Oymomo ana shunda nima gapligini tushundi.
Joyidan sapchib turdi. Qoʻl siltab zugʻum qildi:

— Kish deyman-a, kish, qiyomat qotgur! —
dedi.

Gʻojir terak boʻyi koʻtarildi.

Panjalarida bormish joʻja chiyillab-chiyillab
qoʻya berdi.

Makiyon falakka sapchib qoqoqladi, joʻjasiga
talpinib qoqoqladi.

Qoqoqladi-qoqoqladi, shahd bilan tomlab uchdi.
Chiy-chiy-chiy etmish joʻjasiga talpindi.

Tomdan gʻoʻzapoya gʻaramiga uchdi. Chiy-chiychiy, deya olamlamish joʻjasiga talpindi.

Gʻaramidan simyogʻochga uchdi. Ammo simyogʻoch uchiga yetolmadi. Pirr etib yerga uchib
tushdi.

Boʻynini choʻzib-choʻzib, falakka qaradi. Joʻjasi
chiy-chiy-chiy deya, tobora olislab bordi.

Ana shunda makiyon joʻjasidan umrbod judo
boʻlajagini bildi.

Jonholatda Oymomo bekasini aylanib qoqoqladi.
Bolamni olib ketdi, dedi. Oh urib qoqoqladi.

Oymomo bekasidan madad soʻradi. Bolaginamni
olib ketdi, dedi. Faryod urib qoqoladi.

Bolasi olisladi. Ovozi elas-elas eshitildi.

Makiyon qoqoqladi-qoqladi, taqdirga tan berdi.

Omon qolmish bolalarini ergashtirdi. Katagiga
yoʻl oldi. Boʻynini ichiga tortdi. Koʻzlarini yumdi.

Makiyon, nopayid boʻlmish bolasi azasini tutdi.

Oymomo makiyon izidan bordi. Katakka qarabqarab keldi.

— Bola bola-da, — dedi. — Boʻlmasa, qolgan
oʻn beshta bolasi kamlik qiladimi...

Qoplon ma'yus bosh irgʻadi.

— Xudo shuni-da koʻp koʻrdi, — dedi.

Gʻojir olislamish yoqqa qaradi. Oʻzicha fotiha
oʻqidi. Dasturxon uchun oʻqidimi, yo, nopayid
boʻlmish joʻja uchun oʻqidimi, bilib boʻlmadi.




— Xudo shuni-da qiymadi, — dedi.

Ma'yusdan-ma'yuslandi. Ma'yus bosh egdi,
ma'yus xayollandi...

— Nima, biron joyi ogʻriyaptimi? — dedi
Oymomo.

Qoplon ayoliga termildi. Termildi-termildi, siniq ovozda dedi:

— Bilmayman, momosi, bilmayman. Koʻnglimda
bir nima yuribdi. Panjalarini botirib-botirib yuradi.
Avvallari ahyon-ahyonda yurar edi. Endi boʻlsa na
kechani kanda qiladi, na kunduzni kanda qiladi.
Koʻnglimni tirnab-tirnab yuradi. Qoʻlimni suqub,
olib tashlayin deyman, boʻlmaydi, boʻlmaydi..

Oymomo soʻraganlariga pushaymon boʻldi.
Nafasi ichiga tushib ketdi. Qilt etib yutindi.

Qoplon tagʻin ayoliga termildi. Endigi termilishda mana bunday dedi:

«Xoʻsh, endi nima qilamiz, momosi?»

Oymomo dasturxondan koʻz olmadi. Xiyol
titramish barmoqlari dasturxon gullarini siladi.

Toshdan-da ogʻir sukunat boʻldi, azadan-da
qaygʻuli sukunat boʻldi!

Bolali uy xandon boʻldi, bolasiz uy zindon
boʻldi!

Oymomo koʻz qirida Qoplonga qaradi. Kipriklari
pirpiradi. Koʻz qirini olib qochdi.

Koʻz qiri mana bunday dedi:

«Bilmasam, bovasi, men bilmasam...».

Qoplon etigini kiydi. Qoziqdan qamchini oldi.

Shunda, yelkalari bir koʻtarilib tushdi.

— U-u-uh! — dedi.

Qamchi oʻrimi bilan etigi qoʻnjini qamchiladi,
Ogʻir-ogʻir odimladi. Zinadan pastladi.

Shunda, ichkaridan:

— U-u-uf! — demish oh keldi.

Ayoli!




2

Qoplon ishiga otlandi.

Uyiga oqshomda qaytib keldi.

— Otasi aytib ketdi, — dedi ayoli.

Otdan tushmasdan otasinikiga yoʻl oldi.

Borsa, ota-onasi bilan oʻzlarining sovchisi boʻlmish oʻtiribdi.

Qoplon ota-onasidan eshitmaganlarini eshitdi.

— Tokaygacha shunday yura berasan? Javobini
ber-da, qoʻy! — deya qoʻl silkidi otasi.

Onasi roʻmoli burchi bilan ogʻzini ushladi.
Yigʻlamsiragan boʻldi.

— Uf-f, kunma-kun oyoqdan qolayapman.

Nevara koʻrolmay oʻtib ketamanmi endi... — dedi.
— Nevarangiz koʻp-ku, ena... — deya ming£ʻilladi Qoplon.

— Har bir gulning oʻz hidi boʻladi. Boshqa
nevaralarimning yoʻrigʻi boshqa, sendan koʻradigan nevaralarimnnig yoʻrigʻi boshqa.

— Sen qatorilar bolali boʻldi, — dedi otasi.

— Oʻgʻli bornnig oʻzi bor, qizi bornnig izi bor.

— Umr oʻtayapti. Boʻlaringda boʻlib oʻt, boʻz
yoʻrgʻaday yelib oʻt.

Qoplon najot istadi, sovchiga qaradi.

Sovchi bu qarashni uqdi.

— Xohlasang, ajral, — dedi sovchi. — Oʻzim
qoʻshib edim, oʻzim ajrataman. Keyin, ukkagʻarning sovchisi umrimga zavol boʻldi, deya
oʻpkalanib yurma.

— Mayli, bir oʻylab koʻrayin, — deya qoʻzgʻaldi
Qoplon.

3

Tokaygacha odamlar qoboq-tumshug£ʻ£iga qarab
kun koʻradi?

Yo shunday oʻtib keta beradimi? Umri oxirigacha-ya?

Ogʻziga yetgan bor, yetmagan bor. Bir kun




emas-bir kun, birov bilan gapi chap tushadi.
Yuziga aytadi...

Shunda nima degan odam boʻladi?

Koʻza kunda sinmaydi, kunida sinadi!

Mana, necha yilkim, mungʻayib kun koʻradi.

El-yurt bilan muloqot qilsa, gap ketishiga qarab
turadi. Birov bir bema'ni gap gapirsa:

— Sizniki ma'qul, — deya bosh irgʻaydi.

Bordi-yu, shu gapni boshqa birov inkor etsa:

— Sizniki-da ma'qul, — deydi.

Inkor etmaydi, e'tiroz-da bildirmaydi.

Hayot ketishi, kun oʻtishini poylaydi.

Tokaygacha?

Togʻ yoʻlida yurmish otliq koʻnglidan ana shular oʻtdi.

Yoʻl yoqalarida adirlar boʻldi. Adirlar ot tuyoq
tovushlari aks sadosini berdi.

Soyda togʻ suvi toshdan-toshga urila-urila oqdi,
koʻpiklana-koʻpiklana oqdi.

Osmonoʻpar togʻ bagʻoyat koʻrkam boʻldi,
tarovatli boʻldi.

Otliq shu toqqa tikilib bordi, xayollanib bordi.

Shoʻro kotibi qorovullikka olaman, dedi,
Albatta, gap-soʻzsiz olmaydi. Oʻzi, qolabersa,
boshqalari soʻrab-surishtiradi. Nimaga qoʻ`ltigʻingiz ostidagi ishni tashladingiz, koʻp yillar yonmayon ishlagan odamlarga qoʻl siltadingiz, demaydimi? Yoʻl olis boʻlsa, yana tagʻin toʻqson soʻmlik
qorovullik boʻlsa, nimasiga orzumand bo`lasiz,
demaydimi? Olisdagi palovdan yaqindagi shoʻrva
yaxshi demaydimi?

Shunda, nima deydi? Befarzand boʻldim, eldan
tilim qisiq boʻldi, shu bois, eldan xolisroqda
yurayin, deydimi? Minba'd! Indamay tura beradi.
Baribir ishga oladi. Oʻzi aytdi, sadqai suxaningiz,
dedi...




4

Otliq otini darvoza ustuniga qantardi.

Hovliga kirdi, zinadan koʻtarildi, tor yo'lakdan
ichkariladi.

Shunda, nordon-nordon gapirmish kotib ovozini
eshitdi. Eshik ketida oyoq ildi. Devorga yagʻrin
berdi.

Kotib kuyundi:

— Qachon jilovlab qoʻyiladi bu ig“vogar, gʻalamislar-a?! Qachon bartaraf boʻladi, bu anonimchilar-a?! Avval soliq masalasi edi, endi bu!
Rahmat, muxbir aka, haqiqatni tiklagani kelibsiz.
Umid qilamanki, hujjatlarimizni koʻrib chiqib,
oʻsha fisq-u fasodchilarning yozganiga yana qaytib
ishonmaysiz!

Begona ovoz soʻradi:

— Xolliyev Joʻra!

Kotib javob berdi:

— Bor, Vaxshivorda yashaydi!

— Saidov Olim!

— Bor, Zardaqulda istiqomat qiladi!

— Karimov Xolbek!

— Hayot! Loʻkkada qarilik gashtini surib
yuribdi!

— Iltimos, shu odamni bir chaqiring. Bir
gurunglashaylik.

— Endi, muxbir aka, Loʻkka olis, ha, olis!
Buyogʻi, Lo“kkasoydan sel chiqqan! Ot oʻtolmaydi!

— Xoʻp, Toʻrayeva Mengsulton!

— Bor!

— Qayerda?

— Xoʻjasoatda! Qarilik nafaqasini oʻz vaqtida
olib turadi!

— Xoʻ-oʻp. Islomov Bo`riboy!

— H-e, bu anavi chinorlik dala qorovuli! Kuni
dalada oʻtadi! Boʻri akani ertalab bekatda koʻrib
edim! Yoʻl boʻlsin, desam, Denov borayapman, nos
tamom bo`ldi, deb edi!

Qoplon koʻzlarini bir yumib ochdi. Oyoq uchida




tashqariladi, tagʻin otlandi. Jilovni qoʻyib yubordi.
Ot oʻz ixtiyorida qadamladi.

Qoplon egar qoshiga tikilib bordi-bordi-da, birdan boshini koʻtardi. Shunda, qoʻlida jilov yoʻqligini bildi. Uzalib, ot boshigacha surilib bormish
jilovni tortib oldi.

Ot seskandi, old oyoqlarini xiyol koʻtardi,
yoʻlga bel boʻldi.

Qoplon otni chapdagi echki so“qmoqdan soldi.

Soyda satil koʻtarib yurmish ayollar oldidan
oʻtdi. Adirlab, otiga qamchi bosdi.

Ot gʻarq terga botdi, ogʻir-ogʻir nafas oldi.

Qoplon adir narigi betida otdan tushdi. Ot
arqonini toshga oʻradi.

Maydaroq bir toshga choʻnqayib oʻtirdi.
Tizzalarini quchoqladi. Peshonasini bilaklariga
qo`ydida... hoʻngrab yigʻlab yubordi!

U yigʻladi... inson, oʻgʻri boʻl, gʻar boʻl, evi
bilan boʻl-da. Shundan koʻra oʻlganing yaxshi
emasmi. Imon qani, odam degan noming qani,
inson... deya yigʻladi.

U yigʻladi... inson, senga pul kerak, inson. Pul
deganlari bir qogʻoz-ku, inson. Qogʻozni deb shunchalikka bordingmi, inson... deya yigʻladi.

Ot quloqlarini dikkaytirib-dikkaytirib xoʻjasiga
qaradi.

Qoplon yigʻlay berdi-yig“lay berdi. Qizimish
badani sovidi, toʻlmish oʻpkasi boʻshadi.

Otni xiyol yoʻlgacha yetaklab bordi. Koʻzlarini
jelagi oʻngiri bilan artdi. Xoʻrsina-xoʻrsina, otlandi. Chayqala-chayqala, yoqasiga tufladi.

Muxbir soʻramish, kotib aytmish oʻsha bandai
moʻminlar koʻz oʻngidan bir-bir oʻtdi: Xolliyev,
Saidov, Toʻraeva...

Bu bandayi moʻminlar... bu bandayi moʻminlar
bundan besh-olti yil muqaddam... rahmatlik boʻlib




5

Shu-shu, Qoplon kotib yuzini koʻrmadi. Koʻrishni-da xohlamadi.

Kotibni esladi — seskandi, eti jimirladi. Kotibni
esladi — bosh chayqadi, yoqasiga tufladi.

Koʻrmish-kechirmishlarini elga joriy etmoqchida boʻldi. Yana tagʻin shashtidan qaytdi.

«Ismat mirob Mamat bilan tegirmonda navbat
talashib qolib, bechorani qandayin xoʻrladi? —
dedi. — Yigirma yildan beri ayolingni tugʻdirolmaysan-da, yana tagʻin oʻzingni erkak sanaysan,
dedi. Bundayin gapni eshitgandan koʻra... oʻlgan
yaxshi! Mabodo koʻrgan-bilganlarimni aytib qoʻysam, kotib eshitib qoladi. Keyin, el oldida haligidayin gaplarni yuzimga soladi. Undaylardan keladi, ha. Yaxshisi, hali-hozir tilimni tiyganim ma'qul
boʻladi. Xushvaqt oʻgʻlimiz dunyoga kelsin, undaychikinlar bilan qanday gaplashishni oʻzim bilaташ...

6

Ota-onasi tagʻin chaqirtirdi.

— Uyimizdan ilon chiqqanmi? — piching qildi
otasi.

— Yoʻq, nima edi? — talmovsiradi bolasi.

— Boʻlmasa nimaga qorangni koʻrsatmaysan?

— Bizning gapimiz nima boʻldi?

— Yelib-yuguryapmiz, berib qolar... — deya
mingʻilladi Qoplon.

— Bersa, shu vaqtgacha berardi-da.

— Ayolingning gapiga kirma! Ayoling aldab
yura beradi.

— Ayoling bugun u deydi, ertaga bu deydi...

— O`zi-ku, pushti kuyib ketibdi ekan...

— Endi, seni-da soʻqqabosh oʻtkazadimi?..

— Nafaslaringizni issiq qilingizlar...

— Nafasimizni issiq qilmay, nima qilyapmiz?

— Qozon toʻla osh boʻlsin, yostiq toʻla bosh
boʻlsin, deyapmiz!




Qoplon miq etmay qoʻzgʻoldi.
Ota-onasi ketidan qarab-qarab qoldi.
7

Qish qaridi.

Yerdan koʻklam hidi keldi.

Brigadir Qoplonni tok kesish uchun aytdi.

Qoplon ro“molga non bilan mayiz tugdi. Tugunni xurjunning oʻng koʻziga soldi. Chap koʻziga
tokqaychilarni soldi.

Dalaga yoʻl oldi.

Otini ariq boʻyiga arqonladi.

Xurjunni yelkasiga tashladi. Yoyilib tok kesmish odamlarga qarab yurdi.

Hormang, bor boʻling, qildi.

Tushlik tugunni olma shoxiga ildi.

Oʻngirlarini chappa qayirib, belbogʻiga qistirdi.

Jo`yak boshida tok kesib boshladi. Novda
toʻrtinchi boʻgʻinidan qaychi soldi. Omon qolmish
novda uchini yerga qadab qoʻydi.

Galdagi tok qoʻshtana boʻldi. Har tanada toʻrtbeshtadan novda boʻldi. Bu novdalar uchini kesib,
shunday qoldirib boʻlmaydi. Boisi, bir tokka
koʻplik qiladi. Oqibat, uzumi mayda-mayda boʻladi.

Shu bois, Qoplon tok birovini ayrisidan choʻrt
kesib tashladi.

Tanada bitta tok qoldi.

Endi, choʻrt kesib tashlanmish tok kuch-quvvati-da ana shu omon qolmish tokka oʻtadi. Bir
tokda ikkita tok quvvati boʻladi.

Ana endi novdalarni uzun-uzun qoldirsa-da
boʻladi. Shigʻil-shigʻil uzum tugadi.

Shu bois, Qoplon, omon qolmish tok novdalarini
toʻrtinchi boʻgʻ“indan emas, oltinchi boʻgʻindan
kesib tashladi.

Qoplon oqshomgacha toʻrt joʻyak tok kesdi.

Boʻzbolalar kesilmish novdalarni yigʻishtirib
oldi. Kuzda mayiz qilinajak oʻchoq oldiga olib borib
bosdi.




Oqshom Qoplon beli qadala-qadala, otiga arang
mindi.

Uyida yonboshlab ta'tillandi-da, oʻzini toʻshakka tappa tashladi.

8

Oymomo dasturxon yopa-yopa:

— Sinoda bir tabib bor emish, ostonasidan odam
uzilmas emish, — dedi.

— Nima qil deysan? — dedi Qoplon.

— Brigadirdan soʻrasin, borib kelamiz.

Qoplon ayoliga ogʻirinib qaradi.

— Qaysi yuz bilan? — dedi.

Oymomo chappa burilib oldi.

— Bu kishiga ish kerak, mol-dunyo kerak.
Qaygʻusi bolami... — dedi.

Qoplon yonib ketdi. Tashqariladi. Hovlini
aylanib keldi. Chopon oʻngirini tutamlab aytdi, oʻz
ovoziga yot ovozda aytdi:

— Menga manavi choponim qolsa boʻldi,
momosi!..

9

Qoplon diltang boʻlib oʻtirib edi, otasi kirib
keldi. U, otasi maqsadini bildi.

— Bor, mol-hollarga qara, — dedi ayoliga.

Otasi joylashib oʻtirdi. Fotiha qildi. Yerga qarab
gap ochdi:

— Enang aytgan gapni nima qilding? — dedi.

— Qanday gap? — talmovsiradi Qoplon.

— Nevara-chevara orzusi.

Qoplon haminqadar kuyib-yondi.

— E-e-e, ota! — dedi. — Ayol meniki! Buyogʻini
oʻzimga qoʻying-da, endi!

— Aytmasang-da, ayol seniki, bari gap senda.

— Boʻpti-da!

— Bir ogʻiz gapni aytib, javobini berib yuborish
shuncha qiyinmi?




— Tinch qoʻying, ota, tinch qoʻying!

— Qoʻymayman! Nima deysan, qo`ymayman!

Qoplon oʻrnidan turib ketdi.

— Boring, ota, boring, baraka toping!

Otasi angrayib qoldi.

— Nima-nima?! — dedi.

— Tinch qoʻyasizmi-yo“qmi, deyapman!

— Qoʻymasangiz, ana, katta koʻcha!

Otasi ogʻzidagi ogʻzida, boʻgʻzidagi boʻgʻzida
qoldi.

— Ha-a-a!! Sen hali meni uyingdan haydayapsanmi?! Meni-ya?!

— Haydayotganim yoʻq, tinch qoʻying, deyapman!

— Ha-a-all! Meni-ya?! Oʻz otangni-ya?! He,
enangni...

Otasi sapchib turdi. Qoplonning quloqchakkasiga tortib yubordi. Hovliga otilib chiqdi.
Kaftlarini katta-katta ochdi. Salmoqlab-salmoqlab duo qildi:

— Omin, oʻz otangni uyingdan haydagan boʻlsang, iloyim, kosangning tagi oqarmasin! Oʻ“lsang,
otamlab yigʻlovching boʻlmasin, ollohu akbar!

Otasi etak qoqib ketdi. Yana qaytib kelmadi.

Bir qish uzun-da keldi, ayoz-da keldi.

Chol ana shu qishdan chiqolmadi.

10

Bir armon folchiga borish boʻldi. Fol ochirish
boʻldi.

Qoplon bilan Oymomo otlandi. Dahana Obshir
qishlogʻiga bordi. Hojar koʻr folchi uyini topdi.

Darvozada bir ayol:

— Kechqurun folim kelmaydi, erta saharlab
kelsin, deyaptilar, — dedi.

Qoplon bilan Oymomo otdan tushmayin iziga
ravona boʻldi. Xiyla yurdi. Boya oʻtmish toshloq
oralab yurdi.




Ot ohistaladi. Qalqib-qalqib oldi. Oyoq ilib-ilib
oldi.

Qoplon bildi, ot tuyoqlariga tosh botdi. Otiga
rahmi keldi. Enkayib, ot tuyoqlariga qaradi.

— Shu, Hojar koʻrga nimaga-da keldik, oʻzi, —
deya xunob boʻldi.

— Unday demasin, — dedi Oymomo, — Hojar
koʻrni folchimisan-folchi, deydilar. Baloni biladi,
deydilar.

— Goʻrni biladi, ochiq lahadni biladi! Oʻz oti
oʻzi bilan Hojar koʻr boʻlsa!..

11

Qoplon bilan Oymomo tong saharlab keldi.

Oymomo yolgʻiz oʻzi ichkariladi. Tevarakka
alangladi. Hayron boʻlib qoldi. Hovli toʻla oq tovuq
boʻldi! Tovuqlar biri qoʻyib biri qoqoqladi. Oymomo
ketidan ergashdi.

Oymomo tovuqlarni kishkishlab haydadi. Koʻnglidan: «oʻzi, bu yer uymi, yo, bir tovuq fermami?»
degan gap oʻtdi.

Nimqorongʻi uyga kirib bordi.

Uy toʻrida oppoq bir momo oʻtirdi. Momo oppoq
kiyimda boʻldi. Yelkalariga tashlab olmish roʻ“molida oppoq boʻldi. Roʻmoli chetlaridan koʻrinmish
sochlari-da oppoq-oppoq boʻldi. Oppoqlikda yuzlarida sochlaridan qolishmadi.

Hojar koʻr yuzlarini yuksak tutdi. Yuzlarini
magʻrur tutdi, ulug“ tutdi. Goʻyo, shipga yuzlanar
boʻldi. Goʻyo, bir nuqtaga tikilar boʻldi.

Uy nimqorong£ʻiligida ajab bir sehr boʻldi. Hojar
koʻr oʻtirishida ajab bir salobat boʻldi.

Oymomoni nimqorong"ʻi sehri bosdi, Hojar koʻr
salobati bosdi. Oʻtirishini-da, turishini-da bilmadi.
Boʻsagʻada serrayib qoldi.

— Kel, aynam, kel, manavi yerga oʻtir! — dedi
Hojar koʻr.

Oymomo Hojar koʻr aytmish joyga choʻk tushdi.
Hojar koʻrga bel boʻldi. Yerga qarab oʻtirdi.




Hojar koʻr yuzlarini shipdan olmadi, koʻzlarini
shipdan uzmadi.

— Emin-erkin oʻtira ber, aynam, bu yer tovuq
ferma emas, Hojar koʻrning uyi! — dedi.

Oymomo bir qoʻzgʻolib oldi. Dovdirab qoldi.

— A? — dedi.

— Bu yer Hojar koʻrning uyi, tovuq ferma emas.

Oymomo hang-mang boʻldi.

— Tovuq qoqoqlashini yaxshi koʻraman, — dedi
Hojar ko`r. — Xoʻroz qichqirishini undan ham
yaxshi koʻraman. Xoʻrozlar meni azonda uyqudan
uygʻotadi. Shu bois, koʻp-ko“p tovuq boqaman.
Soatga ishonmayman. Soatda jon yoʻq-da. Joni yoʻq
nimaga ishonib boʻladimi!..

Hojar koʻr koʻylak yoqalarini koʻtarib-koʻtarib,
ichini shamollatdi.

— Ha-a, otda keldilaringmi, aynam?

— Ha.

— Ot tuyogʻini tosh ursa, Hojar koʻr aybdor
emas, aynam!..

Oymomo yuzlarini yerdan oldi.

— Birov sizni aybdor dedimi? — dedi.

— Dedi-da, aynam, xoʻjang dedi-da! Hojar koʻr
goʻrni biladimi, dedi-da! Hojar koʻr biladi, aynam,
ha, biladi! Hojar koʻr goʻrniyam biladi, yerniyam
biladi!..

Oymomo lol boʻlib qoldi. Nima deyishini bilmadi.

— Nimaga tumoring yoʻq, aynam? — favqulodda soʻradi Hojar koʻr.

— Bor, — dedi Oymomo.

— Qani, qani?

— Mana.

Oymomo chap qoʻltigʻiga qoʻlini olib bordi. Birdan, koʻngli shuvv, etdi. Tumori joyida boʻlmadi.

Koʻylagi yoqasidan qaradi. Chin, tumori joyida
boʻlmadi.

Kechasi yuvinib-taranib edi. Ana shunda tumorini joyiga taqish xayolidan faromush boʻlibdi...




Oymomo yomon vaziyatda qoldi. Qoʻlini qoʻltigʻiga qoʻyib oʻtira berdi.

— Ana, koʻrdingmi, aynam? — dedi Hojar
koʻr. — Hojar koʻr biladi, ha, koʻzi koʻr bo`lsayam,
Hojar koʻr biladi! Hojar koʻr odamzot ichidaginiyam
koʻradi, Hojar koʻr odamzot ichidaginiyam biladi!

Oymomo haminqadar lol boʻldi. Yerga qarab
oʻtira berdi.

— Hay, anavi mixdagi doirani olib berib yubor,
aynam!

Oymomo devorda osigʻliq doirani olib kelib
berdi.

Shunda, Hojar koʻr doirani emas, Oymomo
bilagini oldi. Ko“ktomirini ushlab koʻrdi. Uch-toʻrt
nafas ushlab turdi.

Shundan keyin, doirani oldi. Joylashibroq
oʻtirdi. Doira ipidan boshmaldogʻ£ini oʻtkazdi.
Barmoqlarini tuflab hoʻ“lladi. Doirani silkib-silkib
chala ketdi, aytib-aytib chala ketdi:

— Hay, azizlar, avliyolar, anbiyolar!.. Qoʻlingdan bermasang, yoʻlingdan ber, yoʻlingdan
bermasang, soʻzingdan ber!.. Magʻribdan desammikin?.. Mashriqdan desammikin?.. Foling kelmayapti, aynam, nima balo, qarib qoldimmi deyman!..

Hojar koʻr doira halqachalarini shildiratibshildiratib chala ketdi, aytib-aytib chala ketdi:

— A-u-uf!.. Foling ana endi kelayapti, aynam!
Astagʻfurillo, oʻzingga shukur-e! Aynam-ov, mendan oʻpkalab yurmagin tagʻin, bari ayb oʻzingda,
ha, oʻz ichingda!.. Taqdir-peshona ekan-da,
аупат)..

Oymomo bosh irgʻadi. Folchiga atalmish pulini
berdi.

Miq etmayin tashqariladi. Miq etmayin eriga
mingashdi.

Yoʻda eri belidan quchib yigʻladi. Eri yelkasiga
yuzlarini bosib yigʻladi. Piq-piq yigʻladi!

Qoplon nima gapligini fahmladi. Otini ohistalatdi.




— E-e-e, momosi, — dedi. — Shunga-da piqpiqmi? Nima, Hojar koʻring ichingga kirib chiqib
edimi? Hojar koʻring nimani biladi? Oʻz oti oʻzi
bilan koʻr-da! Folchiga ishonma, suvga suyanma!..

12

Olamda Oymomo uchun bor-yoʻgʻi bitta savol
boʻldi... Savol berguvchi odam-da birov boʻldi.

Savol til bilan emas, boqish bilan aytildi:

«Endi nima qilamiz, momosi?»

Savolga javob berguvchi-da birov — o`zi boʻldi.

— Soʻfi Olloyor bovani ziyorat qilib kelaylik.
Kim biladi, oʻsha kishi ogʻrindilarmi... — dedi.

Qoplon otlandi. Ketiga ayolini mindirdi. Oldiga
chori qoʻy oʻngardi. Vaxshimor yoʻl oldi.

Soʻfi Olloyor ziyoratgohi bodomzor bogʻot
qoʻynida boʻldi.

Qoplon Olloyor mozori poyida qoʻy soʻyib qon
chiqardi.

13

Mozordagi Olloyor otli bu zot kim boʻldi?

Olloyor asli Samarqanddan boʻldi. Kattaqoʻrgʻonning Minglar qishlogʻidan boʻldi.

XVII—XVIII asrlarda yashab oʻtdi. Shayxlar
maktabida hamda Buxorodagi Joʻybor shayxlari
dargohida ta'lim oldi. Gʻazallar bitdi. «Murod ulorifin», «Tuhfat ul-tolibin», «Maslak ul-muttaqin», «Sabot ul-ojizin», «Musannib alayhi rahmonni vasiyatlari» deya atalmish nazmiy devonlar
tuzdi.

Oltmish yoshida uch nafar sodiq xalfalari bilan
Samarqandni tark etdi. Borajak manzilini aytmadi.
Kechasi bilan zim-ziyo yoʻq boʻldi.

Olloyor nima uchun kindik qoni tommish yurti,
bola-baqrasini tashlab ketdi? Nima uchun borajak
manzilini aytmadi?




14

Soʻfi Olloyor «Sabot ul-ojizin» nazmiy devonida
shunday bitdi:

Ey birodar, meni yaxshi demanglar zinhor,
Zohirim soʻ“finamodir, botinim kin-u niqor,

Aning uchun togʻ-u tosh-u, choʻlni qildim ixtiyor,
Shumligʻim, rasvoligʻim, tegdi viloyat xalqig'ʻa,
Shu sababdin muhtamid boʻldim gʻariblar bo“mig'a,
Qaysi holda olganimni bilmasun xesh-u tabor...

Oʻzi, Olloyor kim edi? Avliyo edimi? Tabib
edimi? Shoh edimi?

Olloyor bek edi!

Olloyor qirqta xotin oldi!

Olloyor boj yigʻ“uvchilar mahkamasida xizmat
qildi. Fuqaroga zulm qildi.

Olloyor qamchisidan qon tomdi!

15

Emishki, Olloyor otda shahar aylandi. Yurdiyurdi, bir koʻprikdan oʻtdi.

Bunday qarasa, koʻprik osti suv qip-qizil qon
boʻldi.

Olloyor hayrondan-hayron boʻldi. Xalfalaridan
qon boisini soʻradi. Bilinglar, oʻzi nima gap, dedi.

Xalfalari koʻprik ostiga tushib qaradi.

Ayon boʻldi: koʻprik ostida bir ayol oʻtirdi...
Ayol Olloyorni olisdan koʻrdi. Qoʻrqdi! Koʻprik ostiga qarab qochdi. Koʻprik ostida yashirinib oʻtirdi.

Ayol boʻyida boʻlin! Boshi uzra oʻtmish Olloyor
oti dupur-dupuridan... dupur-dupuridan qalt-qalt
qaltiradi... bola tashlab qoʻydi!

Suv ana shundan qip-qizil qon boʻldi!

Xalfalari bor voqeani Olloyorga aytib berdi.

Olloyorda picha shoirlik bor-da, bu voqeadan
haminqadar ta'sirlandi, haminqadar azoblandi.

Bo darigʻo, men shunday odammi-a, deya ezildi.

Olloyor... tarki dunyo qildi!




Yurdi-yurdi, Qoratikon qishlogʻiga keldi.
Undan Qubodiyon qishlogʻiga oʻtdi.

Tagʻin yurdi-yurdi, Vaxshimor deya atalmish
makon sari doxil boʻldi.

Gunohlaridan forigʻ boʻlish uchun toat-ibodatga
berildi.

El-yurt xizmatini qildi.

16

Emishki, Olloyor bunday qaradi. Vaxshimorda
suv boʻlmadi.

Shunda Olloyor soy yoqalab bordi. Soy ostiga
tushdi.

Bir yer namlanib turdi, suv yiltirab turdi.

Olloyor shu namni tayog£ʻi bilan turtdi.

Yerdan suv sizib-sizib chiqdi.

Olloyor xalfasiga:

— Shu tayoq bilan yer chizib, Vaxshimorga iz
qilib bora ber, — dedi.

Shunda xalfasi:

— Suv pastda boʻlsa, Vaxshimor yuqorida
boʻlsa, suv qanday qilib chiqadi? — dedi.

— Sen ilon izi qilib yuqorilab bora ber, suv chiqmasdan qolmaydi, — dedi Olloyor.

Chindan-da, suv tayoq izidan yuqorilab bordi,
Vaxshimorlab bordi.

Suv quyidan yuqorilab oqdi!

Olloyor suvni elga koʻz-koʻz qildi.

— Qara — buloq! — dedi.

Shu-shu, buloq Qorabuloq, deya ataldi.

Qorabuloq yillar mobaynida o`zanini katta oldi.

Mana, ikki asdirkim, Qorabuloq quyidan yuqorilab oqdi. Qishin-yozin qurimadi: Qishda iliq boʻldi,
yozda sovuq boʻldi.

17

Vaxshimor — ilonlar makoni demakdir.
Chindan-da, oʻtmishda Vaxshimor ilonlar makoni boʻldi.



Ilonlar Vaxshimor oralab yurdi.
El jonini hovuchlab-hovuchlab kun koʻrdi.
Ana shunda, Olloyor el joniga ora kirdi.

18

Emishki, Olloyor ilonlar podshosi Oq ilon nomiga noma bitdi.

Nomani yurakliroq bir xalfasiga berdi.

— Bor, Oq ilon saltanatiga borib kel, — dedi.

— Qoʻrqaman, taqsir, — dedi xalfa.

— Unda, saltanat qabriga tashlab qayt, uyogʻiga navkarlari yetkazadi.

Xalfa nomani qoʻyniga soldi. Oq ilon qarorgohiga ravona boʻldi.

Qarorgoh Vaxshimor qiblasidagi Ilonqara degich
sayhonlikda boʻldi.

Xalfa manzilga yetib keldi. Xalfa seskanib
ketdi.

Ilonqara gʻij-gʻij ilon boʻldi! Barmoqday ilonlar,
bilakday ilonlar, yoʻgʻon odam soniday ilonlar!

Sariq ilon, kulrang ilon, qora ilon, ayniqsa,
toshrangli chiporlari koʻp boʻldi!

Xalfa arosatda qoldi. Borishini-da bilmadi,
qaytishini-da bilmadi.

Hushi boshidan uchdi, badani jimirladi,
peshonasidan terlar oqdi.

Xalfa eson-omon qaytishiga koʻzi yetmadi!

Iziga-da qaytmadi!

Qanday-da qaytadi? Pirning gapini ikkita qilib
boʻladimi?!

Yo oʻlim, yo pirim!

Xalfa ana shunday qat'iyat bilan Oq ilon qarorgohiga yoʻl oldi.

Ilonlar toʻlgʻondi, ilonlar chiyilladi, ilonlar
vishilladi!

Yerdan goʻdak boʻyi koʻtarildi, buqogʻini shishirdi, qop-qora boshlarini choʻzdi!

Inson peshonasidan terlar quyilib bora berdi.




Rangida rang qolmadi. Oyoqlari oʻzinikimi, yo
birovnikimi, bilmadi.

Jiqqa ter jelagi yelkalariga yopishdi.

Inson qomatini tik tutib bora berdi!

Ilonlar inson koʻrib, bundayini koʻrmadi!

Oq ilonday qudratli podshohi azim ustiga
bostirib kelyapti-ya! Azaliy saltanatni oyoq osti
qilyapti-ya! Doʻq-poʻpisalarga pinagini-da buzmaydi-ya!

Oʻzi, bor-yoʻgʻi birov boʻlsa!

Ilonlar chekindi! Ilonlar qarorgohlariga qarab
qochdi!

Inson bostirib bora berdi!

Shunda, katta tosh oldida yotmish bir nimaga
koʻzi tushdi. Qolmish hushi-da boshidan uchdi!

Yotmish nima bor-yoʻgʻi qamchi oʻrimiday
keldi! Oppoq, jundor boʻldi!

Bu, podshohi azimning oʻzlari boʻldi!

Inson toʻxtadi. Podshohdan koʻz uzmadi. Qoʻyniga qoʻl soldi. Nomani oʻzidan bir qadam oldin
tashlamoqchi boʻldi. Ammo qoʻlini choʻzishdan
qoʻrqdi. Panjalarini ochdi.

Shunda, noma yerga tushdi.

Inson iziga qayrildi. Yelkalarini qisdi. Ohistaohista odimladi. Nazarida, podsho izidan kelayotganday boʻldi. Ogʻiz-koʻzlarini katta-katta ochdi.
Ketiga qaradi. Yoʻq, podsho qimirlamay yotdi.

Shunda, inson ketiga qaramadi, oʻqday chopib
qocha berdi!

Oq ilon hukmona chiyilladi! Oʻz saltanatidagilarni qarorgohiga yigʻdi!

Inson bir kelib oʻrgandi boʻldi, endi kela beradi,
tinchlik bermaydi, dedi. Ketamiz, inson qadam
bosmaydigan yerlarga ketamiz, dedi.

Jamiki qavmlarini ershashtirdi, oʻzini Xoʻjayipok daryo suviga tashladi.

Undan Surxondaryo suviga oʻtdi. Surxondaryodan suzib chiqib, Zahartepaga oʻrladi.

Zahartepa Oq ilon koʻngliga oʻtirmadi!




Oq ilonlar tagʻin yurish qildi. Bobotogʻga yoʻl
oldi.

Bobotogʻning Govurgon degan yerini makon
etdi...

Mana, ikki asrkim, Bobotog“ ilonlar makoni
boʻldi!

Ana shanday emish-emishlar Olloyor otini ilohiylashtirdi. Olloyor otini avliyolashtirdi.

El, Olloyor mozorini tevaragini devorlab oldi.

El, mozorni ziyoratgoh etdi.

El, yaxshi-yomon kunlarda ana shu mozorga
sigʻinajak boʻldi.

19

Olloyor oʻlayotib, nima deb vasiyat qilib edi?
Ey, farzandsizlar, mozorimga sigʻininglar, men
sizlarga farzand beraman, deb edimi?

Olloyor oʻlimi oldidan qavmlariga mana bunday
vasiyat qildi:

Man o'lsam, ey jam'e mahrami roz,
Mani oʻzga o'likdek qilmang e'zoz.
Xas-u xor ustig'a tashlab, tutung xor,
Qilib mandek bahodir jismidin or.
Boʻsag`a ustig'a tashlang tanimni,
Kafan aylang churuk shirohanimni.
Manga hayf etmangizlar tutilmog'ʻon boʻz,
Agar chandiki mardum qilsalar soʻz.
Yuboring tez boraturgʻon yo'limg'a,
Mabodo qolmagaysiz shumligʻimg'a,
Ko'zingizdan chiqormang qatrayi yosh,
Janozam orqasidan otingiz tosh,
Oyogʻimdin tutib, sudrang lahadga...

20
Oymomo mozor sigʻindi. Toʻlib-toshib sigʻindi.
Jon-tani bilan sigʻindi. Yod boʻlib qolmish nolasini
naqorat qildi:
Aylanayin Soʻfi Olloyor hazratim, sadagʻangiz
ketayin hazratim, bir umr qulingiz boʻlayin, hazra


tim, menga shafqat qiling... Koʻpga bergan
tirnoqni mendan-da ayamang. Men sizga nima
gunoh qilib edimki, meni munchalik xor-u zor qilasiz? Bilib-bilmay ayb qilgan boʻlsam aybimdan
oʻting, hazratim. Men bechoraga rahmingiz kelsin,
Soʻfi Olloyor hazratim...

Ziyoratdan murod hosil boʻlmadi!

21

Tabiatni toʻlgʻ“oq tutdi. Toʻlg“oqdan farzand
tugʻildi. Farzand oti Navroʻz boʻldi.

Yurtimizga Navroʻz keldi!

Subhi sodiq mahaldan sarrin-sarrin sabolar esdi.
Mayin-mayin sabolar kezdi.

Sabolar tanlarni silab-siypadi, sabolar vujudlarni erkalab-o`ʻynadi.

Navroʻz olamga maysalardan gilamlar toʻshadi,
boychechakdan sirgʻalar taqdi.

22

Navroʻz bundan yetti ming yil muqaddam joriy
etilmish Quyosh yil-oy kuni bilan barobar bino
boʻldi.

Emishki, Quyosh olamni bir yilda bir bor aylanadi. Shu aylanmish yoʻlida oʻn ikkita burjga
roʻparo“ keladi. Quyosh har burjni bir oy mobaynida aylanib oʻtadi. Zulmat bilan ziyo teng boʻlmish
kunda Hamal deya atalmish burjga yetib keladi.

Quyosh ana shu Hamal burji boshidan chiqmish
kunda olam oʻzgacha rang oladi. Olam bir boshqa
boʻladi.

Taxmuraslar sulolasidan boʻlmish Jamshid podsho ana shu kunni Navroʻz deya atadi.

Keyin, Kayumars podsho boʻldi.

Kayumars Navroʻzni sharafladi, Navroʻzni
ulugʻladi.

Navruoʻzni, hayit qildi!

Shu-shu, Navroʻz oʻlik-tirik ozod kun boʻldi.

Navroʻz asir-tutgqun ozod kun boʻldi.




Navroʻz qirgʻinbarot toʻxtar kun boʻldi.

Navroʻz kina-kudurat tarqar kun boʻldi.

Kayumars yil kunlari bilan oylariga nom berish
uchun azm etdi. Yil joriy etish uchun jazm etdi.

Kayumars tong sahar-tong saharda Quyosh
hamal burjining oldingi daqiqasiga kirmish kunni
aniqladi.

Olim-ulamolarni yigʻdi, yil hisob-kitobini ana
shu kundan boshlashni aytdi, olim-ulamolar rozi
boʻldi. Yil hisob-kitobini aynan shu kundan boshlab
joriy etdi.

Emishki, olamda Izid xudo ilk xudo boʻldi. Ana
shu ilk xudo nurdan Quyosh yaratdi. Quyosh bilan
yer-zaminni parvarish etdi.

Izid xudo olamda oʻn ikkita haloskor farishta yaratdi. Toʻrtta farishtani osmon-u falakni
baloyi qazolardan asrash uchun yubordi. Baloyi
qazolarni togʻlardan beri keltirmaslik uchun
toʻrtta haloskor farishta joʻnatdi. Qolmish toʻrtta farishtani esa yer-u zaminni baloyi qazolardan asrash uchun yubordi.

Ana shu Izid xudo Quyosh nurlari barcha-barchaga barobar boʻlsin, dedi. Shu bois, Quyosh oʻz
joyidan qoʻzgʻolsin, dedi.

Shunda, Quyosh hamal burji boshidan chiqib
keldi.

Zulmat bir boʻlak boʻldi, ziyo bir boʻlak boʻldi.

Kecha bilan kunduz ana shunday bino boʻldi.

Kayumars podsho uch yuz oltmish besh kun
boʻlmish bir yilni oʻttiz kun-oʻttiz kundan oʻn ikkita oyga boʻldi. Keyin, ana shu oʻn ikkita oyni Izid
podsho yubormish oʻn ikkita haloskor farishta oti
bilan atadi.

23

El-xalq balandparvoz chaqiriqlar deb oʻtirmadi,
qarorlar deb oʻtirmadi, shior-da'vatlar deb oʻtirmadi, e'lon-afishalar deb oʻtirmadi.




El-xalq oʻz xohish-irodasi bilan adir-qirlarga
sayillab chiqdi.

Maysazor adirlarda doshqozonlar osildi.

Ayollar ariq boʻylaridan yalpiz oʻt terdi, kiyik
oʻt terdi. Bilq-bilq qaynab turmish qozonlarga
soldi.

Qizlar qoraqoshlar terdi. Dimogʻlariga bosibbosib iskadi. Quloqlariga taqdi.

Qariyalar koʻzlariga boychechaklar toʻtiyo etdi.

— Omonlik, omonlik... — deya, shukrona aytdi.

Qariyalar dilida Navroʻz boʻldi, qariyalar tilida
Navroʻz boʻldi.

— Inshoollo, Navroʻz bu yil seshanba kuni kelar
boʻlibdi-da, aqllar? — dedi Umarxon eshon.

— Shunday, shunday, — ma'qulladi mulla
Namoz.

— Navroʻz seshanbada kelar yil ochlik boʻ“lmaydi, oshlik boʻladi. Ertagi ekinlar yaxshi boʻladi,
noz-ne'matlar-da yaxshi boʻladi. Aybi, taxchilroq
boʻladi.

— Yomoni, qon koʻp toʻkiladi. El-yurt orasidan
rahm-shafqat koʻtariladi.

— Oʻgʻil otadan qaytadi, qiz onadan qaytadi,
ayol eridan qaytadi.

— Podsholar taxtdan qula-qula boʻladi.

— Yomonlik koʻpayadi.

— Yogʻin-chochindan ayting.

— Yogʻin-chochin... qor kam yogʻadi, aqllar.
Yil oxirida sel koʻp keladi.

— O`zi, Navroʻz qaysi kuni kelsa yil yaxshi
boʻladi, azizlar?

— Yakshanba kuni kelsa, koʻp binoyi boʻladi.
Oʻlim-etimlar oz boʻladi. Fisq-fasod, yomonlik kam
boʻladi. Navro“z dushanba kuni kelsa-da yaxshi
boʻladi. Aybi, bugʻdoy tanqis boʻladi.

— Navroʻz chorshanbada kelsa, yil qimmatchilik boʻladi. Qorin-tomoq uchun qon toʻkiladi.

— Fisq-fasod, gʻalamislik koʻp boʻladi.

— Payshanbada kelsa, dardmandlik koʻp Бо"ladi.




— Shu yili oy bilan kun-da tutiladi, deng.

— Shunday, aqllar, shunday.

— Jumada kelsa, yomgʻir moʻl-ko“l boʻladi.
Aybi, qahraton sovuq boʻladi.

— Navroʻz shanba kuni kelsa.. oʻgʻri-muttahamlar yili boʻladi, mushtumzoʻrlar yili boʻladi.

— Inshoollo, peshonada borini koʻramiz.

— Inshoollo, azizlar, inshoollo, aqllar...

Dasturxonlarda sumalak, halim, koʻk patir,
koʻk somsa, koʻk oshi, deya atalmish dori-darmon
taomlar boʻldi.

El chehrasi chechak boʻldi. El koʻngli koʻklam
boʻldi. El dili ohorli-ohorli tuygʻular bilan toʻldi.

Navroʻzchilar toʻp-to“p boʻldi. Oʻzi xush
koʻrmish oʻyinlar bilan mashgʻul boʻldi.

Doʻmbira chalib, doston aytmish nechov boʻldi.

Davra qurib, doston eshitmish nechov boʻldi.

Oyoqlarini osmon qilib, dorboz boʻlmish nechov
boʻldi.

Oymomo qizaloqlar oʻyinini tomosha qildi. Oʻz
qizaloqlik davrini yodladi. Ma'yus boʻldi...

Shunda, Qimmat momo keldi. Oymomoni qoralab oʻtirdi.

— Hay-hay-hay, bolaning sadagʻasi ketsang-a! — dedi.

Oymomo Qimmat momoni koʻrib-koʻrmaslikka
oldi.

Qimmat momo qizaloqlarga qarab oʻtira berdi.

Qimmat momolar har yurtda boʻladi, har elda
boʻladi.

Qayerda toʻy-ma'raka boʻladi, oʻsha yerda
Qimmat momolar boʻladi. Qaerdan quyuq tutun
chiqadi, o`sha yerda Qimmat momolar boʻladi.

El Qimmat momolarni toʻy-ma'rakaga aytmaydi. Aytmasa-aytmasin, Qimmat momolar oʻzlari
kirib kela beradi! Indamaygina kirib kelib,
ma'rakalarga qoʻshiladi. Ma'raka ishlariga bosh
suqadi, ma'raka yumushlariga qoʻl suqadi.

Qimmat momolar el ichiga ana shundayin kirib
oladilar-da, asl maqsadlariga oʻtadilar...




24

Qizaloqlar qoʻgʻirchoq-qoʻgʻirchoq oʻynadi.

Mohichehra bolasini maysalar uzra yotqizdi:
bolasini beshikka beladi. Bolasi uzra enkaydi,
bolasini emizdi. Bolasini allaladi:

— Alla, bubagim, alla-yo, totli bubagim, allayo...
Qimmat momo yer ostidan Oymomoga nazar
soldi.

— Yurak-bagʻring kuyib ketayotgandir,
Oymomo? — dedi.

Oymomo miq etmadi.

Qimmat momolar birovlar muvaffaqiyatini koʻrsa... ichini it tirnaydi. Oʻz yogʻiga oʻzi qovuriladi.
Jizgʻanak boʻladi. Kuyib kul boʻladi.

Oqibat, qildan qiyiq qidiradi. Qandayin yoʻl
bilan boʻlsa-da, oʻzgalar muvaffaqiyatini kamsitadi. Oʻzgalar muvaffaqiyatini yerga uradi. Mohichehra allasa-da, bolasi uxlay bermadi.

— Yum koʻzingni, yum, — dedi Mohichehra. —
Uxlamaysanmi-uxlamaysanmi? Uxlamasang, sadqayi sarim-a. Hamsoya, huv hamsoya!

Chaqalogʻini yoʻrgaklamish Muqaddas javob
berdi: .

— Huvv! Kim u, bemahalda qichqirgan? Hay,
sizmisiz, Mohichehra hamsoya? Men kim emish
debman, — dedi.

— Anavi injiqni uxlatolmay sarsonman-da,
hamsoya, — dedi Mohichehra. — Puchug£ʻingizni
yuboring, picha beshik tebratib tursin. Men suvga
borib kelayin, hamsoya.

— Puchugʻim maktabga ketib edi, hamsoya.
Bo`lmasa jonim bilan yuborar edim.

Qimmat momo tizzasiga shapatilab vovaylo
qildi.

— Uf-f-f! — dedi. — Farzandsizligi qursin-a,
befarzandligi quribgina ketsin-a!

Oymomo rangi boʻzardi, Oymomo yuzini yerga
egdi.




Qimmat momolar yomonlardan xolis-xolis yuradi, yomonlardan olis-olis yuradi. Yomonlarni
koʻrsa... qochadi! Yomonlar bilan horiqulodda
yoʻliqib qolsa... Girdikapalak boʻladi, shirinsuxan
boʻladi, shirinzabon boʻladi!

Qimmat momolar yomonlardan xolis-xolis yuradi, yaxshilarga osiladi, yaxshilarga sim taqadi.
Yaxshilarni sassiq-sassiq gaplar bilan chimchilabchimchilab oladi. Yaxshilarni zahar-zahar gaplar
bilan oʻyib-oʻyib oladi.

Yaxshilarda yaxshidan-yaxshi fazilat nima?
Xudo bermish yuksaklik nima? Xudo bermish
ulugʻlik nima?

Qimmat momolar aynan ana shularni yoʻqqa
chiqarish payida boʻladi!

Masalan, pokdomon odam borasida nopok gap
tarqatadi. «Iflos odam!» deydi. Donolar donosi
borasida nodon gap tarqatadi. «Picha kamroq»,
deydi. Haloldan-halol odam borasida harom gap
tarqatadi. «Buzuq odam!» deydi.

Gapirganda-da, gʻoyat ustamonlik bilan gapiradi. Soddadil qiyofada gapiradi, begʻubordil qiyofada gapiradi. Yuzlari jonkuyarday boʻladi, koʻzlari
mehribonday boʻladi.

Qimmat momolar topib-topib gapiradi!

Muqaddas chaqalogʻi iyagiga barmogʻini nuqibnuqib erkalatdi. Nuqib-nuqib suydi:

— Chu-chu-chu, shakar bubagim, novvot bubagim, chu-chu-chu. Iyagida chuqurchasi-da bor, asal
bubagimning, chu-chu-chu. Xolangga qarab bir
kul. Kul, kul! Xola, meni kelin qilmaysizmi, de.

Mohichehra oʻpka-gina qildi:

— Seni kelin qilmayman, — dedi. —
Kelganimda biron marta-da kulmaysan. Qobogʻingdan qor yogʻilib turadi.

— Kelin qilmaganingizni-da koʻrayin, xola. Hali
oʻgʻlingizning boshini shunday aylantirayin-shunday aylantirayin...

Qimmat momo tagʻin tizzasiga shapatilab-shapatilab kuyinchaklik qildi.




— Uf-f-f, shuginalar ena boʻlgisi Кешава-уа,
Oymomo, shuginalar-a! — dedi.

Oymomom Qimmat momo gapini eshitib-eshitmaslikka oldi. Miq etmay joyidan turdi. Ayollar
tarafga yurdi.

Qimmat momo Oymomo ketidan qarab-qarab
qoldi.

Qimmat momo murod-maqsadiga yetolmadi.
Gapi nishonga tegmadi. Tegsa-da, chala tegdi.

Qimmat momo endi indamay keta beradimi?
Yoʻq, indamay keta bermaydi. Bordi-yu, indamay
ketsa... tobi qochib qoladi! Yegani-da tatimaydi,
ichgani-da tatimaydi. Aza tutadi!

Oymomo yomondan qoch-da qutul, yo, ton-da
qutul, deya ketdimi?

Ketadi-ya, ketadi! Ketganini-da koʻradi!

Qimmat momo hali murodiga yetadi, hali huzur
qiladi...

25

— El-xalq adir-qirlarga oqib-oqib kela berdi.
Nima uchun el-xalq aynan adir-qirlarga kela
berdi?

26

Emishki, bir Buqa boʻlar emish. Buqa podada
yurajak buqalardan emas emish.

Buqa... Muqaddas Buqa emish!

Muqaddas Buqa samo nur-ziyolardian yaratilgan emish.

Muqaddas Buqa shoxlari-da shunchaki suyak
emas emish. Muqaddas Buqa shoxlari.. oltindan
emish! Muqaddas Buqa tuyoqlari-da shunchaki tuyoqlar emas emish. Muqaddas Buqa tuyoqlari...
kumushdan emish!

Muqaddas Buqa bir oʻzi yurmas emish.
Muqaddas Buqa bir aravani tortib yurar emish.
Muqaddas Buqa aravasida... oy ortib yurar emish!

Muqaddas Buqa odamzotga koʻrinmas emish!
Hamisha koʻzdan pana boʻlib yurar emish. Shu




boisdan Muqaddas Buqani koʻrish gʻoyatda
mushkul emish.

Muqaddas Buqa qayerlarda koʻrinish berar
emish? Falakda koʻrinish berar emish. Ufqda koʻrinish berar emish.

Muqaddas Buqa nima karomat koʻrsatar emish?

Qaysi inson Muqaddas Buqani bir koʻrsa boʻldi,
oʻsha inson xohish-irodalari ijobat boʻlar emish!
Bor orzu-umidlari bajo boʻlar emish!

Muqaddas Buqa shunchaki bir koʻrinib keta
bermas emish-da. Bordi-yu, inson nazariga tushib
qolsa... Muqaddas Buqa... boʻkirar emish!

Muqaddas Buqa bir bor boʻkirsa... yil behosil
kelar emish. Ekin-tikindan qut-baraka ketar emish.
Oqibat, tanqischilik boʻlar emish...

Xudo yorlaqab, Muqaddas Buqa ikki bor
boʻkirsa... yil serhosil kelar emish, yil sermahsul
kelar emish, Toʻkin-chochinlik boʻlar emish...

27

El-xalq ana shu Muqaddas Buqani bir koʻrish
orzusida adir-qirlarga sayillab kelar emish!

Boisi, adir-qirlar yuksak-da! Osmon-u falakka
yaqin-da.!

Osmon bilan ufq adir-qirlardan kaftday koʻrinib
turadi-da!

28

Ayollar oʻynay berdi-o“ynay berdi. Oxir-oqibat,
holdan toydi.

Tlik uzildi vaqti-da!

Shunda, Xursandoy otli polvonqomat bir ayol
davra kirdi. Ayollarni bitta-bittadan oʻyinga tortdi. Oʻzini ketiga tashlovchi ayollarni qoʻltigʻidan
dast koʻtarib davra olib keldi.

Xursandoy qaysiki ayolni davra olib kelsa, oʻsha
ayol bilan qoʻshilib-qoʻshilib oʻynadi. Horish-charchash nimaligni bilmadi.

Xursandoy uch yasharligida otadan sag£ir qoldi.




Onasi boshqa er qildi. Xursandoy oʻgay ota qoʻlida
katta boʻldi. Shu bois, suyagi mehnatda qotdi.
Oqibat, polvonsuyak boʻldi!

Qimmat momo oʻyladi-o“yladi, ana shu gapni
topdi!

— Boʻy-bastini qarang... Ming qilsayam... ikki
erkakning zurriyoti-da... — deya sasidi.

Buni eshitmish Xursandoy fe'li aynidi. Koʻnglidagi sayil xushvaqtligi, sayil xurramligi xufton
boʻldi.

Qimmat momoga olayib-olayib qaradi. Ammo
yomon gapirmadi.

Oʻynab gapirsang ham, oʻylab gapir!

Navroʻ“zda yomon gapirib boʻlmaydi!

Navro“z haminqadar shod-xurramlikda oʻtsa,
haminqadar xush-xushvaqtlikda kechsa...

Yer-u falak-da haminqadar saxiy boʻladi!

Osmon-u falakdan moʻl-ko“ʻl yomgʻir yogʻadi!

Yer-u zamin-da boʻ`liq-boʻliq hosil beradi!

El-yurt kelajak Navroʻzgacha xush-xushvaqtlikda kun koʻradi, rohat-farogʻ“atda kun koʻradi!

Xursandoy davraga koʻz soldi-koʻz soldi, ayollar
orasida mungʻayib oʻtirmish Oymomoni koʻrib
qoldi. Oymomoni davra yetaklab keldi.

Oymomo oʻzini keyiniga tashladi.

— Men o`yinni bilmayman! — deya zorlandi.

— Nima, biz oʻyinni bilamizmi? — dedi Xursandoy. — «Bahor» ansamblida oʻynab kelib edikmi?

Oymomo roʻmoli uchlarini yelvagay qildi.
Barmoqlarini lablari bilan namladi.

Oymomo nozlanib-nozlanib oʻynadi. Barmoqlarini qirsillatib-qirsillatib oʻynadi. Shunday xushroʻy oʻynadi-shunday xushroʻy oʻynadi!

Davra joʻshdi, davra:

— Kishtala-kish, kishtala-kish, kishtala-kish! —
deya chapak chaldi.

Qimmat momo Oymomo oʻyiniga qaradi-qaradida, oʻzicha bosh irgʻadi.




— Shunday xushroʻy ayol tirnoqqa zor-a,
tirnoqqa-ya! — dedi.

— Unday demang-e, — dedi bir momo.

— Kuyganimdan gapiraman-da, Sora momo,
kuyganimdan! — dedi Qimmat momo. — Boʻlamda, ming qilsayam, boʻ“laginam-da!

— Boʻlangiz boʻlsa-da, demang!

Qimmat momo darrov gapni burdi. Birdan...
hiring-hiring kuldi.

— Hazil-da, Sora momo, hazil-da. Hazil gapniyam bilmaysizmi! — dedi.

Qimmat momo o`xshatib-o“xshatib vovaylo
qildi:

— Uf-f-f! — dedi. — Xudo itga bergan tirnoqni,
bitga bergan tirnoqni nima qilardi deng, shu
boʻlaginamgayam bersa!

Yer yorilmadi, Oymomo yerga kirib ketmadi!

Boshi uzra oʻynatmish qoʻllarini ohista-ohista
tushirdi. Kaftlari bilan yuzlarnii bekita-bekita,
davradan chiqib joʻnadi.

Navroʻzlari zahar-zaqqum boʻldi! Navroʻzlari
burnidan buloq boʻldi!

Ufq qorayib-qorayib keldi. Qop-qora bulutlar
koʻpirib-koʻpirib toshdi. Bulutlar toshib-toshib keldi, bulutlar yoyilib-yoyilib keldi.

— Ana, kelayapti, ana, — dedi el.

Kelajak Muqaddas Buqa boʻldimikin? Koʻpirib
toshmish qop-qora bulutlar Muqaddas Buqa aravasi
gʻildiraklari ostidan oʻrlayaptimikin?

Qop-qora ufq guldur-guldur etdi, qop-qora ufq
gumbur-gumbur etdi.

— Keldi, ketdik, keldi! — dedi el.

Guldur-guldur etmish Muqaddas Buqa aravasimikin? Muqaddas Buqa aravasini taraqlatib-taraqlatib haydab kelayaptimikin?

Qop-qora ufq yarq-yurq etdi, qop-qora ufq yaltyalt etdi.

Muqaddas Buqa aravasi gʻildiraklari togʻ-toshlarga urilib-urilib, chaqin chaqyaptimikin? Yo




Muqaddas Buqa kumush tuyoqlari chaqir toshlarga
tegib-tegib, oʻt chaqnayaptimikin?

— Hozir yomgʻir yogʻadi! — dedi el.

Qop-qora bulutlar ichra oppoq bir nima bir
yoʻqoldi-bir koʻrindi. Muqaddas Buqa aravasida
ortib yurmish oy qalqib-qalqib kelayaptimikin?

El-xalq uy-uyiga tarqaldi.

Navroʻzchilar koʻngli koʻklam boʻldi.

Oymomo koʻngli... hamon qish boʻldi!

ш

Oy toʻlishib qoldi.

Yoz oydini oppoq boʻldi.

Falak kavkabiston boʻldi.

Kavkabistonda bir yulduz yulduzzor oralab sayr
etdi. Bu, yer yo'ldoshi boʻldi.

Olis-olislardagi chiroqlar yulduzlarday miltilladi.

Adir biqinidagi bahaybat yongʻoq barglari
mungli shitirladi. Chigirtkalar chirilladi...

Bir qush zardoli shoxlarini shitirlatib-shitirlatib
uchdi.

Yoʻngʻichqapoyada otlar kirt-kirt oʻtlaydi.

Otlar pishqirdi, otlar kishnadi.

Otlar tarsillatib-tarsillatib yer tepindi.

Tun jarchisi boyoʻg'ʻli uzib-uzib ovoz berdi.

— Momosi, shu tevarakda odam bor shekilli...
Momosi, hovlimizdagi zardolilar suvga choʻlp-choʻlp
tushadi. Zardolilarni koʻchada bolalar ushlab
yeydi...

1

Oqshom vaqti Oymomo onamiz tosh bilan katak
ogʻzini yopdi. Katakka choʻnqayib oʻtirdi.
Shunda, endi toy-toy bolmish uloq bir yiqilib,
bir turib kela berdi. Quloqlarini qoqaman deya,
tagʻin bir yiqilib turdi.



Oymomo onamiz zavqlanib кш2. О"пв 40")
uloqqa choʻzdi. Barmoqlarini oʻynatdi. Uloqni
oʻziga chorladi:

— Kel, chigi-chigi-chigi. Kel, toy-toy-toy.. —
dedi.

Uloq Oymomo onamiz barmoqlarini yaladi.
Murgʻak-murgʻ“ak boqdi.

Uloqqa termulib oʻtirmish onamiz xayoliga endi
tetapoya boʻlmish goʻdak keldi...

Shu vaqt daricha g£ʻiyqillab ochildi. Bola
koʻtarib olmish Robiya hamsoyasi keldi.

— Ay, hamsoya, elagingizni berib turing.
Bizniki teshilib qolibdi, — dedi.

Oymomo onamiz oshxonadan elak olib kelib
berdi.

Robiya hamsoyasi supaga choʻk tushdi.

— Yo, pirim, picha damimni olayin, — dedi.

Keyin, eshitmish-bilmish igʻvolardan gapirdi.
Ta'bi xushlamovchi ayollar gʻiybatini qildi.

Elakka bormish ayolning ellik ogʻiz gapi bor,
boʻldi!

Ichini boʻshatib ketdi. Xiyoldan keyin tagʻin
keldi.

— Ay, hamsoya, esim qursin, xiyol boʻlmasa
esimdan chiqayin, debdi, — dedi. — Xoldon
momonikiga sumalakka boring. Ayollar sizni
kayvoni boʻlsin deyapti, vaqtliroq boring.

Oymomo onamiz ich-ichidan suyundi. Boisi
sumalak qoʻyuvchi-da, sumalakka kayvonilik qiluvchi-da, gʻoyat pokiza ayol boʻlmogʻi lozim boʻladi.

«Meni lozim koʻribdilarmi... menginani lozim
koʻribdilarmi, — demak el nazarida farishtali ayol
boʻlibman-da? — deya xayollandi onamz. —
Shukur, Yaratganning oʻziga shukur, ishqilib, el
savobini olar boʻlibman...».

Oymomo onamiz sumalak kayfiyatida eshikorani supurdi. Sumalak zavqida tirikchiligini qildi.

Qoplon otamiz daladan kelib, sumalak daragini
eshitdi.




Ha-a, binoyi, — dedi , — menga-da sumalak olib
kelasanmi?

— Bu kishiga olib kelmay, kimga olib kelaman, — dedi onamiz.

Oymomo onamiz roʻmolga bir misqol bugʻdoy
tugdi.

Sumalakka yoʻl oldi.

2

Sumalak qayerda qo`yildi?

Sumalak odam nazari tushmovchi joyda qoʻ`yidi.

Zaxdan-zaxe joyda qoʻyildi.

Nur-ziyosiz, shomol-havosiz joyda qoʻyildi.

Qurt-qumursqasiz, kalamush-sichqonsiz joyda
qoʻyildi.

Ertoʻla ana shunday joy boʻldi!

Toʻrt-besh misqol bugʻdoy namlab-namlab
yoyildi.

Bir haftalarda bugʻdoy koʻm-koʻk maysa boʻlib
undi. Koʻ“m-koʻk maysa boʻlib oʻsdi.

Maysalar bir-biri bilan ayqashib-ayqashib qoldi.
Bir-biri bilan zichlashib-zichlashib qoldi.

Maysalar betiga doka yopib-yopib qoʻyildi.

Vaqti-vaqti bilan doka olib-olib turildi.

Maysalarga suv sepib-sepib turildi.

Maysalarga oftob nuri tushirib-tushirib turildi...

Sumalak maysa Navroʻz ramzi boʻldi!

3

Xoldon momo ana shu maysalarni keliga soldi.

Oymomo onamiz maysalarni kelida tuydi. Koʻpkoʻp tuydi, xoʻp-xoʻp tuydi.

Maysalar shira boʻldi. Maysalar shira berdi.

Oymomo onamiz maysalar bermish shiralarni
suvli toboqlarga soldi.

Shira suvda asta-asta eridi. Suv bilan aralashdi.




Oymomo onamiz shirali suvni sumalak qozonga
soldi.

Ayollar sumalaklab kela berdi.

Yettita ayol boʻldi, toqlik boʻldi.

Juftlik boʻlsa ma'qul boʻladi.

Ayollar tagʻin kimni taklif etishni maslahatlashdi. Gap aylandi-aylandi, oxiri, Munavvar otli
ayolga borib taqaldi.

— Beti qursin, betidan buzilsin!

Bu gapni Xoldon momo aytdi.

Ayollar birdan sergak boʻldi. Bir-biriga qaradi.
O`zgacha qaradi, ilmoqli qaradi. Birin-ketin bosh
irgʻadi.

— Aytganingiz kelsin! -— dedi.

Boisi, elda Munavvar suyugʻoyoq ayol, demish
gap oralab yurdi...

Sumalak ana shunday ulug“ ham e'tiqodga
molik taom boʻldi!

Ayollar olib kelmish unlarini sumalak qozonga
soldi.

Keyin, sumalak qozon girdida davra qurdi.
Gurung berib-gurung olib oʻtirdi.

Onasiga ergashib kelmish bolalar uy tevaragida
chopishib oʻynadi. Bir-biri bilan aytishib oʻynadi,
janjallashib oʻynadi.

Janjalga onalari aralashdi. Oʻzaro sen-menga
bordi.

«Men boʻlsam, aralashmasdim, — xayollandi
onamiz. — Bola degani bir begunoh banda-da.
Bugun urishadi, ertaga yarashadi».

Oymomo onamiz doʻlanaday-doʻ“lanaday kelmish
yettita toshni yuvib-chaydi. Qozonda qaynamish
sumalakka soldi.

4

Emishki, foniy olamda bir onaizor boʻlibdi.
Onaizor oʻz oti oʻzi bilan zor ona boʻlibdi. Bechoradan bechora boʻlibdi. Gʻ“aribdan-gʻarib bo£libdi.




Xudoyim xudovando onaizor rizq-roʻzini
bermabdi-da, nasibasini bermabdi-da!

Ammo xudoyim xudovando onaizor pushtini
beribdi! Onaizor qoʻsha-qoʻsha farzandli boʻlibdi!
Farzandlari bir etak boʻlibdi!

Bir oqshom bolalari qoʻllarini choʻzib:

— Xoʻrak, ena, xoʻrak! — deya zorlanibdi.

Onaizor yenglarini turibdi.

— Bolalarimga mazali taom qilib berayin, —
debdi.

Oʻchoqqa oʻt yoqibdi. Qozon osibdi.

Oʻt yona beribdi, qozon qiziy beribdi.

Shunda, onaizor qozonga nima solishni bilmabdi. Uy-ichini qarabdi. Tevarak-boshni qarabdi.
Qozon qaynatish uchun biron-bir nima topolmabdi.

Norasidalari boʻlsa, xoʻrak, deya zorlanishini
qoʻymabdi. Xoʻrak deya yigʻlay berib-yigʻlay berib,
uxlab qolibdi.

Onaizor och-nahor uxlab yotmish goʻdaklariga
termulib oʻtiribdi. Oʻtirib-o“tirib, koʻngli buzilibdi.
Oʻz taqdiridan kuyibdi.

— Yo'ʻqchiligi qursin-a, yoʻqchiligi-ya! — deya
qon-qon yigʻlabdi.

Goʻdaklar azonda uyqudan turadi. Ochdan-och
boʻladi. tagʻin taom, deydi. Xoʻrak, deya
yigʻlaydi...

Onaizor ana shu qaygʻuda timirskilanib yuribdiyuribdi. Qozon qaynatish uchun tagʻin biron nima
topolmabdi.

Shunda, mayda-mayda toshlarga koʻzi tushibdi.
Shu toshlardan yettitasini sanab olibdi. Toboqda
yuvib-yuvib tozalabdi. Toboqdan qozonga solibdi.

Onaizor nahorda qozon qopgʻogʻini olib qarasa,
qozon toʻla taom boʻlibdi!

Taom oti — sumalak boʻlibdi!

Shu-shu, sumalak Navroʻz taomi boʻlib qolibdi!




5

Shunday qilib, toshlar sumalak boʻlib qaynay
berdi.

Tun ogʻdi.

Gurunglar-da ado boʻldi.

Bir ayol urchuq yigirdi, bir ayol paxta chigitladi.

Shunda-da, sumalak tonglari otmadi!

Shunda, Xoldon momo aytdi:

— Kelinglar, topishmoq aytamiz, — dedi.

— Xoʻp binoyi gap, — ma'qulladi ayollar.

— O`zimizning gurungma-gurung yuradigan
topishmoqlardan aytamiz.

El ogʻzida yurmish topishmoqlardan aytish
boshlandi.

Aytishuvni Xoldon momo boshlab berdi.

— Men aytsam, uzun-uzun oʻz ketdi, uzun
Бо"УШК qiz ketdi — qasavasi qarsillab, manglayi
yerga tarsillab. Bu nima?

— Oʻrmak.

— Kichkina qozonning oshi shirin.

— Yongʻoq.

— Bukri momom buk etdi, yugurib uyiga kirib
ketdi.

— Sichqon.

— Anavi togʻdan qaragan, manavi togʻdan qaragan, oʻzimga yarashar deb, balxi roʻmol oʻragan.

— Buzoqboshi.

— Aka-uka bir yashaydi, bir-birini koʻrmaydi.

— Koʻz.

Ayollar tinimsiz oʻt yoqib turdi, tinimsiz oʻt
kovlab turdi.

Boisi, oʻt hovuri xiyol pasaysa... sumalak ayniydi!

Sumalak ana shunday nozikta'b taom boʻldi!

— Chin qushim, chinni qushim, chin tepaga
chiqdi qushim, ogʻzidan bol uzatib, xalqqa salom
berdi qushim.

— Samovar.




— Togʻni talaydi.

— Bolta.

— It emas, irillamas, odam emas, uyga qoʻymas.

— Qulf.

— Yilting-yilting chirogʻim, yiltillaydi chirogʻim, gavhardan koʻp qadri, qadrdonim chirogʻim.

— Koʻz.

— Uydamisan, marjon, eshikdamisan, marjon,
oyoq-qoʻling koʻrinmas, qulfdamisan, marjon.

— Oʻtov uyi ogʻichi.

— Tuzi yoʻq oshni koʻrdim.

Bari ayol oʻyda qoldi! Birov, u dedi, birov, bu
dedi. Birov-da topolmadi!

Shunda, ushbu topishmoqni aytmish Oymomo
onamiz huzurlanib-huzurlanib kuldi. Tizzasiga
urib-urib kuldi. Ketiga chalqayib-chalqayib kuldi.
Kula kula, qoʻli bilan sumalakni koʻrsatdi.

Tuzi yoʻq osh — sumalak boʻldi!

6

Sumalak tonglari olis-olis boʻldi.

Ayollarni uyqu elitdi.

Uyqu Oymomo onamizni-da olib-olib ketdi.
Ammo onamiz mijja qoqmadi. Kayvoni ayol boʻlib,
sumalak boqib oʻtirdi.

Oymomo onamiz sumalak boqib-boqib, sumalak
tonglarni oqladi!

Oymomo onamiz choʻmich bilan yogʻoch toboqlarga sumalak suzdi.

Ayollar uyma-uy yurib, sumalak tarqatdi.

Katta-yu kichik — barcha-barcha sumalak yaladi!

Emishki, insonda ming bir ikki dard boʻladi. Sumalakdan bir yalamish inson tanasi qirq xil darddan forigʻ boʻladi!




7

Oymomo onamiz bir choʻ“mich sumalak oldi.
Uyiga ravona boʻldi.

Shahodat barmogʻi bilan Qoplon otamizga
sumalak yalatdi.

Oymomo onamiz jisman-da dadil boʻldi, ruhanda dadil boʻldi.

Umidlari uchqunlandi!

«Sumalak tonglarida mijjamni-da qoqmadim! —
oʻzidan minnatdor boʻldi onamiz. — Gunohlarim
bor boʻlsa, ana shu gunohlarimdan forigʻ boʻldim.
Gunohlarim yoʻq boʻlsa, unda, tagʻin-da pokiza
boʻldim. Bir dunyo savobga qoldim. Ana endi
umidlarim ushaladigan boʻldi...».

8

Oymomo onamiz odaticha tong saharlab turdi.

Tirikchiligini qildi.

Uy derazalarini ochdi. Eshik-orani supurdi.

Darvoza zanjirini tushirdi. Ityaloqqa ovqat
quydi. Katak ogʻzidagi toshni oldi. Mollarga qaradi. Sigir sogʻdi.

Sutni dokadan suzib oldi. Keyin, toboqqa quydi.
Chumolidan hadiksirab, simhalinchakka osdi.

Brigadir koʻchadan ovoz berib-ovoz berib oʻtdi.

Onamiz choy damladi. Dasturxon burchiga
bostirdi.

Qoplon otamiz-da uygʻondi.

— Brigadir bozor kuniga bogʻga aytib ketdi, —
dedi onamiz.

— Ha-a. Qayerga borish kerak ekan?

— Achchiq zardolizorga.

— Xoʻp xushxabar aytding. Suyunchi bersammikin...

— Xushxabar quridi, shu qoldimi. Qoʻlning
shoʻri.

— Xina qoʻy.

Onamiz yuzlari yorishdi.




— Yaxshi aytdi, chin aytdi, — dedi.

Choy-ta'tildan keyin onamiz omborxonadan bir
siqim quruq xina olib keldi. Suvga botirib ivitdi.
Keyin, yogʻoch keliga soldi. Qayroqtosh bilan maydalab tuydi.

Oymomo onamiz kechasi yotish oldidan otamiz
kaftlariga xina qoʻydi. Kaftlarini yumdi. Girdini
tugilmish tok barglari bilan yopdi. Barg ustidan
gardi roʻmol bilan oʻrab bogʻladi.

Qoplon otamiz ertalab qoʻllarini ochib koʻrdi.

Kaftlari qip-qizil xina boʻldi!

Xinalik kaftni ketmondasta urmaydi!

Onamiz galdagi kechada-da otamiz qoʻllariga
xina qoʻyajak boʻldi.

Otamiz qoʻl siltadi.

— Hali, qoshimga-da oʻsma qoʻyarsan? Bor-e! —
dedi.

Onamiz hiring-hiring kuldi.

— O`z tani sogʻligini oʻylasin, xoʻp desin.

Onamiz, otamizni bemahalgachayin avradi.
Oxiri ko`ndirdi.

9

Otamiz bilan onamiz ertalab bogʻot otlandi.

Onamiz yoʻlda aytdi:

— Oʻsh degich yerda bir tabib bor emish... —
dedi.

— Vaqt qani, momosi. Ish boʻlsa qaynayapti.

— Brigadirdan soʻrasin-da.

— Odamda bet boʻlishi kerak-da momosi.
Shuncha yuramiz, brigadir bir ogʻiz ogʻir gapirmaydi.

— Yana tagʻin, mehnat kuni yozadi.

— Ha-a, otangga rahmat.

— Bormasak boʻlmas, koʻp zoʻr tabib deyishyapti.

— Unda, keyinroq boramiz. Boʻlmasa, eldan
uyat, momosi. El, ishga bir kelib, bir kelmay yurishimizni koʻrsa, ishdan beli soviydi. Yana tagʻin,




elning oʻgʻil-qizlari-da maktabdan keyin ishga keladi, momosi... Nasib boʻlsa, Xushvaqt kelsin,
oʻzimiz bilamiz, momosi...

— Nasib boʻlsa, bovasi...

10

Brigadir aytmish achchiq zardolizor ostida
otdan tushdilar.

Otamiz xurjunini zardoli shoxiga ildi. Belni
yelkasiga qoʻydi. Tokzor oralab yurdi. Dehqonlar
qoralab yurdi.

— Hormanglar-ov! — dedi.

— Bor boʻling-ov! — dedi dehqonlar.

Otamiz bildi, xiyol hayalladi. Shu bois, hadahalab yurdi. Chetdan bir joʻya oldi. Apil-tapil ish
boshladi.

Onamiz otamiz qabatida ishladi.

Dehqonlar oralab yurmish hisobchi ovozini
qoʻyib aytdi:

— Kelardingiz-da, Qoplon aka! Tushdami, yo,
ish oxiridami!

Oymomo onamiz uyaldi. Yuzlarini yashirdi.

— Yuzingizni yashirmang, Oymomo opa, men
sizga aytyapman!

— Endi boʻlmaydi-e... — koʻr ovozda dedi
otamiz.

Hisobchi otamiz bilan onamiz boshiga keldi.
Qoʻllarini orqasiga qilib turdi.

— Va'dalaringizni qopga solib ortsa, ot
koʻtarolmaydi! Boʻldi-da, endi!

— Ayb bizda, hisobchi, ayb bizda!

— Nima, uyingizda yigʻlab qoladigan bolangiz
bormidi?!

Qoplon otamiz tok tomiriga egilmish koʻyi
qoldi. Qaddini rostlashini-da bilmadi, rostlamasinida bilmadi. Tok tomirlarida gʻimirlamish sariq
chumolilarga tikilib qoldi.

— Qaytanga bolalilar oʻz vaqtida kelayapti!
Ana, Xumor, Sanamlar! Bari qoʻsha-qoʻsha bolalik
ayollar!




Oymomo onamiz belni yerga qadadi. Oʻng bilagini beldasta uchiga qoʻydi. Peshonasini bilagiga
qoʻydi. Yuzlarini bekitdi...

Qoplon otamiz onamiz holidan tagʻin-da ezildi,
tagʻin-da kuydi. Qaddini rostlamay, yer ostidan
hisobchiga qaradi. Bu qarash mana bunday dedi:

«Ay, musulmon, peshonangda ayolimiz turibdiki. Mayli, meni oʻylama, shu poshikastani oʻylab
gapir...»

— Koʻp oʻqraymang, Qoplon aka! Men sizga
yomon gapirayotganim yoʻq! Men qonun boʻyicha
gapiryapman!

Qoplon otamiz koʻzlari pir-pir etdi.

«Qonuning kallangni yesin, hisobchi, kallaginangni yesin...».

Qoplon otamiz hisobchidan koʻzlarini oldi. Tok
tomirlariga yuz burdi.

Shu vaqt, besh-olti jo“ya narida ishlamish
Hasan bobo ovoz berdi:

— Ay, hisobchi! — dedi. — Ogʻzim bor deb karillay berasanmi, boʻldi-da!

— O`zingiz oʻylang-da, Hasan bova! — dedi
hisobchi. — Anavi Sanam bilan Xumorning egiz
bolasi bor, egiz! Shunday boʻlsayam, oʻz vaqtida
ishga keladi! Oymomo opaning anavi beldastadan
boshqa nimasi bor?!

— Bolasi bormi-yoʻ“qmi, u, sen bilan bizning
ishimiz emas, u, Yaratganing ishi, hisobchi!..

— Er-xotinning qornidan boshqa qaygʻusi yoʻq!
Yana tagʻin, ishga kechikkani kechikkan!

-— Boʻldi-e, koʻp karillama-e!

— Bolalik boʻlsayam mayli edi! Bolasini emizadi
deymiz, bolasini allalaydi deymiz! Bular kimni
emizadi, bular kimni allalaydi?! Er-xotin birbirovini allalaydimi?! Er-xotin bir-birovini
emizadimi?!

Qoplon otamiz qalqib ketdi! Yuztuban yiqilayinyiqilayin, dedi!




Bovujud, beldastaga suyanib qoldi. Beldasta
ushlamish barmoqlari qalt-qalt etdi.

Shahd bilan qaddini rostladi. Olislab ketmish
hisobchi ketidan qaradi. Tish gʻijirlatib-tish gʻijirlatib qaradi.

Qoplon otamiz tok joʻyani ishladi. Tok ostini
aylana qilib kovladi. Tok belida unib chiqmish
patak tomirlarni yulib tashladi. Qari toklarni kundakov qildi.

Oymomo onamiz tok pushtani ishladi. Novdalar
uchini sugʻurdi. Novdalarni iloji boricha yuqori
koʻtardi.

Boisi, novdalar yerda tursa, oyoq tega beradi,
kiyim oʻngirlari ilasha beradi. Oqibat, novda
pindiqlari uchib ketadi.

Hosil esa, ana shu pindiqlarda boʻladi!

Otamiz bilan onamiz gʻarq terga botdi.

Otamiz koʻylagi yelkalariga jiqqa yopishdi.

Onamiz entikib-entikib nafas oldi.

Kun qiyolab-qiyolab botdi.

Ishdan qaytar vaqt boʻldi.

Hisobchi dehqonlarga aytdi:

— Ertaga vaqtliroq kelinglar! Salqinda ish
unadi! — dedi.

Joʻna-joʻna boʻldi.

Nurmat koʻsa tevaragiga alang-jalang boʻldi.

— Ay, xaloyiq, mening belimni koʻrmadilaringizmi? — dedi.

Dehqonlar koʻsaga qaradi. Gurillab kuldi.

— Nimaga tirjayasizlar, — dedi koʻsa, —
koʻrgan boʻlsalaringiz aytingizlar-da!

— Belingiz bozor ketdi! — deya xaxolab kuldi
dehqonlar.

Bir dehqon qoʻli bilan koʻsaning yelkasini
koʻrsatdi.

Nurmat koʻsa yelkasiga qarab, oʻzi-da xaxolab
kulib yubordi. Boisi, koʻ“sa belini yelkasiga qoʻyib,
dastasidan ushlab turdi!

Dehqonlar shu qadar charchadi!




11

Kolxoz otamiz bilan onamizga pilla berdi.

Pillachi agronom bir kaft urugʻ olib keldi.

Urugʻlar yoʻngʻichqa guliday-guliday boʻldi.
Joni yoʻq boʻldi.

Onamiz urugʻlarni hovlidagi soʻriga yoydi.

Bir quti pilla ikki odamga ogʻirlik qiladi.

Shu bois, otamiz brigadirdan tagʻin bir odam
soʻradi.

Brigadir Qimmat momoni berdi.

12

Qimmat momo darvozadan qora berdi. O`zi gapirib-o“ʻzi qoʻyib kela berdi:

— Brigadir aytgandan kela berdim. Oʻzimning
ulpi-tomirlarim bilan ishlaydigan boʻpman-da,
dedim. Aylanayin boʻlaginamdan, oʻrgilayin boʻlaginamdan. Qani, bolaginam, xoʻp omonmisiz, xoʻp
damlimisiz...

Qimmat momo onamiz bilan qoʻltiq ostidan qoʻl
uzatib koʻrishdi.

— Boʻlam-da, ming qilsayam boʻ“lam-da, — dedi.
— Yaxshi koʻraman. Oʻzimcha eslab yuraman.
Xudo tirnoqdan qisgan boʻlsayam, oʻzlarining tanijoni sogʻ boʻlsin deyman. Inim qayoqda? Ha-a-a!
Uyam koʻzimga yaxshi koʻrinadi. Oʻzimniki-da,
oʻzimniki.

Qimmat momo asta tizzasiga urdi. Oʻzicha kuygan boʻldi:

— Uf-f-f, birkam dunyo ekan-da, — dedi. —
Mana shu hovlida ikkovgina qorakoʻz burni oqib
yursa, kattalar pilla berarmidi! Kattalar bunday
qarasa, keng bir hovlida ikkovgina er-xotin bor.
Tirnoq zoti yoʻq... Shularga pilla beraylik, deganda.

Oymomo onamiz yomon vaziyatda qoldi. Nima
deyishini bilmadi. Yerga qaradi. Nima qilishini bilmadi. Choʻp bilan yer chizdi.




Qimmat momo bir darvoza tarafga, bir uy tarafga alang-jalang boʻldi. Keyin, ohista gap ochdi:

— Uyginangda hech kim yoʻqmi, boʻlam?

— Yoʻq, nima edi?

— Boʻlalarning gapini birov eshitmasin deymanda boʻlam. Hozirgi zamonning odamlari yomon
boʻp ketgan, boʻlam.

— Ayta bering, uy ovloq, ayta bering.

— Soʻramoqdan ayb yoʻq, deydilar... Birovyarim bilan... bordi-keldi qilib koʻrmadingizmi,
boʻlam?

Oymomo onamiz yer chizishni boʻldi qildi.
Chizilmish yerga tikilib qoldi. Qimmat momo nima
dedi, magʻzini chaqa olmadi.

— U nima deganingiz? — dedi.

— Sodda boʻlamdan-da, soddagina boʻlamdanda. Sodda koʻp yaxshi-da. Soddalik — koʻngil tozalik boʻladi. Sodda boʻlamdan aylanayin, soddagina
boʻlaginamdan oʻrgilayin. Shu... birov-yarim bilan
deyman-da... yotib deyman.

— Nima-nima?

— Birov-yarim bilan yotib... oʻzingni bir sinab
koʻrmadingmi, deyman...

Oymomo onamiz yalt etib Qimmat momoga
qaradi. Onamiz yuzlari lov-lov yondi. Koʻzlari pirpir etdi.

— Ogʻzingizga qarab gapiring, momo, ogʻzingizga qarab qapiring!

— Ogʻzim qarab gapirsam-gapirmasam-da,
bolam. Gulday umringni zoe ketkazib nima
qilasan, boʻlam...

— Qanday birov-yarim bilan, qanday birovyarim bilan?! — birdan olov oldi onamiz. —
Boshimda haq nikohlik egam turibdi-ku!!!

— Haq nikohlik egangdan yorugʻlik chiqmasa
nima qilasan, boʻlam...

— Nima demoqchisiz?! — haminqadar olovlandi
onamiz. — A, nima demoqchisiz?!




Qimmat momo ra'ykorchi boʻldi.

— Ana, ferma mudirimiz bor, uyurdagi
aygʻirday boʻp yuribdi... — dedi. — U boʻlmasa,
“ana, brigadirimiz bor, kelbati egiz tugʻdiraman,
deb turibdi...

Oymomo onamiz shahd bilan joyidan turdi.
Shasht bilan soʻridan tushdi. Kalishini-da kiymadi.
Yalang oyoq darvoza tarafga yurdi. Darvoza tavaqalarini lang ochdi. Qoʻli bilan koʻchani koʻrsatdi.

— Keting! — dedi. — Hozir keting!

Qimmat momo joyidan turishini-da bilmadi,
turmasini-da bilmadi. Bezrayib oʻtira berdi.

— Eb-ey, yaxshilikka yomonlik! — dedi. — Men
seni bolam deb aytib edim, bolaginam deb aytib
edim, eb-ey!

— Men sizga keting, deyapman!

— Eb-ey, men pillaga kelib edim, eb-ey!

— Ketmaysizmi, ketmaysizmi?!

Oymomo onamiz shunday deya, itini chaqirdi:

— Bah-bah-bah, Olapar, bah-bah-bah!

Katak oldida yotmish Olapar chopqillab keldi.
Dumini likillatib-likillatib, onamiz oʻngirini iskadi.

-— Keting deyapman!! — dedi onamiz. —
Boʻlmasa, Olaparni olkishlayman!!

Qimmat momo lik etib joyidan turdi. Kalishini
yoʻl-yoʻlakay kiydi.

— Ketayapman, boʻlam, mana, ketayapman! —
dedi.

Qimmat momo Olapardan hadiksirab odimladi.
Olapardan koʻz uzmay odimladi. Olaparni yonlabyonlab odimladi. Ketiga qarab-qarab odimladi.

— It yomon, boʻlam, it bilan oʻynashmang,
boʻlam! — deya-deya odimladi.

Darvozadan tashqariladi. Qaddini rostladi.
Oʻzini erkin oldi. Koʻylak yoqalarini koʻtarib, ichiga tuf-tufladi.

— Ay boʻlam, pillaga qachon kelayin? — dedi.




— Qorangiz oʻchsin-e, sizdaychikin pillachining-e!..

Oymomo onamiz darvoza tavaqalarini qars-qars
yopdi. Zanjirini sharaq-sharaq zanjirladi. Keyin,
darvoza tirqishidan moʻraladi.

Qimmat momo hamon ostonada turibdi! Avzoyi,
tagʻin ichkari kiraman, deyapti!

Oymomo onamiz tevaragiga alangladi. Burchakda yotmish narvonni sudrab keldi. Darvozaga
tirab qoʻydi. Qimirlatib-qimirlatib koʻrdi. Xotiri
jam boʻldi.

Uyga kirib, oʻzini toʻshakka tashladi.

Xo`ʻng-xoʻng yigʻladi. Yigʻlab-yigʻlab uxlab
qoldi.

13

Oqshom vaqti:

— Qimmat momo kelmasin, — dedi onamiz.

— Nima uchun? — dedi otamiz.

— Beti qursin!

— Boshqa odam yoʻq, momosi. Brigadir shu
momoni-da arang berdi.

— Boshqa odam boʻlmasa-da mayli, oʻzimiz
eplaymiz.

14

Qoplon otamiz dahlizda soʻri qurdi.

Oymomo onamiz yoʻngʻichqa gullarni soʻriga
yoydi.

Kun taftli boʻlsa-da, pechka yoqdi. Havoni pillabop etdi.

15

Bir haftada yoʻngʻichqa gullar jon oldi.
Jonivor boʻlib gʻimirladi.
Pilla boʻlib bargga kirdi.




16

Qoplon otamiz adirdan barg olib keldi.

Oymomo onamiz shoxcha bargini chilpib-chilpib
oldi. Pilla urugʻlar uzra yoydi.

Pilla barg yegan sayin bolaladi.

17

Dahlizdagi uch qavat soʻri-da pillaga toʻldi.

Otamiz bilan onamiz oʻzlari yotib-turuvchi uy
ashqol-dashqolini tashqari olib chiqdi. Temir
soʻriga uydi.

Uyda uch qavatli, uch qator soʻri qurdi.

Bu uy-da pilla bilan toʻldi.

Pilla urugʻlay berdi.

Otamiz bilan onamiz endi mehmonxona jihozlarini tashqari chiqardi. Temir soʻriga qoʻydi.

Mehmonxonada uch qator, uch qavatli soʻri
qurdi.

Shunday katta mehmonxona-da pilla bilan toʻlib
toshdi.

Boshqa boʻsh uy qolmadi. Yolgʻiz oshxona qoldi.

Otamiz bilan onamiz oshxonadagi qozon-toboqlarni tashqari chiqardi. Temir soʻriga qaladi.

Oshxonada uch qavat soʻri qildi.

Hovlidagi temir soʻri ichkaridan olib chiqilmish
ashqol-dashqollar bilan toʻldi.

Tok vayishi osti bargxona boʻldi.

Otamiz bilan onamiz uchun tirikchilik qiladigan
joy qolmadi.

Tovuq katagi yonida bir gilamlik boʻsh joy
boʻldi. Bu, qishda yoqilib ado boʻlmish gʻoʻzapoya
uyumi joyi boʻldi.

Otamiz bilan onamiz oʻtirib-turajak gilamlarini
ana shu joyga olib kelib toʻshadi.

— Katak oldi yaxshi-da, — dedi onamiz. —
Tovuqlar qoqoqlab uygʻotadi.

Shunday qilib, otamiz bilan onamiz uylari




toʻrini pilla uchun berdi. Oʻzlari torvuqlar bilan
yonma-yon yotdi.

Pilla birinchi uyquga ketdi.

Ikki kecha-yu ikki kunduzda uyqudan turdi.

Ishtaha bilan barg yeb boshladi.

Pillachi agronom kelib koʻrdi.

— Yaxshi, koʻz tegmasin, yaxshi, — dedi.

Pilla ikkinchi uyquni oldi.

Bunda-da ikki kecha-yu ikki kunduz uxladi.

Bu safargi ishtahalari-da yomon boʻlmadi.
Bergan bargni berganday, ilma-teshik qilib yuta
berdi.

Pilla uchinchi uyquga ketdi.

Bu safar ikki yarim kecha-yu ikki yarim kunda
uygʻondi.

Tagʻin-da barg, barg, dedi.

Qoplon otamiz pilla barg yeyishini koʻrib:

— Yo, tavba-e! — dedi. — Oʻzlari maydamayda, chinchiloqday-chinchiloqday boʻlsa, qorinlari qayerda boʻldi ekan...

Soʻrilar osti tariqday-tariqday qora qumaloqlarga toʻldi.

Onamiz qumaloqlarni peshma-pesh tashlab
turdi.

Pilla toʻrtinchi uyquga ketdi.

Toʻrtinchi uyquda bir yarim kun-u tun uxladi.

18

Otamiz tagʻin bargga otlandi.

Adirda tut ayrisiga minib shox kesdi. Shox kesa
berib qoʻllari toldi.

Tut tanasiga yagʻrin berdi. Vazmin tin oldi.
Olislarga qarab oʻtirdi. Koʻzi ketib-ketib oʻtirdi...
. Shunda, oq eshakli, oq sallali bir chol ariq
yoqalab kela berdi.

Otamiz cholni tanimadi.

Chol tut ostidan oʻtdi.

Otamiz cholni Namoz boboga oʻxshatdi.

Bosh irgʻab, salom berdi.




Ammo chol alik olmadi.

Otamiz sergaklandi. Tanadan mahkam ushladi.
Yerga qaradi.

Chol yoʻq...

Yerga sapchib tushdi. Tevarakka alangladi.

Chol yoʻq...

Koʻngliga tahlika tushdi. Yoqasini koʻtardi.
Ichiga tuf-tufladi.

Barg ozroq boʻlsa-da, jamlab boyladi. Otiga
ortib joʻnadi, ketiga qarab-qarab yurdi.

Xayolida, chol ketidan kelayotganday boʻldi.

Otini loʻkillatib-loʻkillatib haydadi.

19

Uyga kelib, bir boshqa boʻlib qoldi. Parishon
boʻlib qoldi. G'amgin boʻlib qoldi.

Onamiz molxona tarafdan qoʻzi quvib keldi.

— Manavini ushlab bersa boʻlmaydimi? —
dedi. — Bir menga kerakmi, shu roʻzgʻor!

Otamiz qoʻzi quvib ketdi.

Qoʻzi hovlini aylanib chopdi. Xiyol olisda pusib
turdi.

Otamiz panalab-panalab bordi. Birdan qoʻzi
oyogʻiga qoʻl tashladi.

Qoʻzi ushlatmay qochdi. Devor qoralab hurkib
turdi.

«Oʻzi, bu ish yosh bolaning ishi, Xushvaqtning
ishi...» — deya xayollandi otamiz.

Otamiz enkayib-enkayib bordi. Qoʻllarini yoyib,
qoʻziga qoʻshqoʻllab yopishdi.

Qoʻzi tagʻin ushlatmadi. Dirk etib qochib ketdi.

Otamiz yerga kaftlari bilan borib tushdi.
Kaftlari shilindi. Ust-boshlari chang boʻldi.

«Xushvaqt boʻlsa edi, bundaychikin qoʻzini
xash-pash deguncha ushlab olar edi...» — Tagʻin
xayollandi otamiz.

Otamiz qoʻzini burchakka qamab bordi.
Quchogʻini katta ochib bord. Koʻksi bilan qoʻziga
tashlandi. Bu safar ushladi.




Qoʻzini koʻtarib borib, qoʻy qoshida quchoqlab
oʻtirdi.
Boisi, qoʻzichoq koʻzdan pana boʻlsa, sovliq
iymaydi.
Onamiz sovliq sogʻib boshladi:
Qo`y sog“aman qoʻshoqda, turey-turey,
Qoʻy ishqi menga yoqqan, turey-turey.
Qoʻy sutini ichganlar, turey-turey,
Kundan-kun shifo topgan, turey-turey...

Sovliq iydi, sovliq qoʻ“zisiga tumshuq choʻzdi...

Otamiz ketiga tis boʻldi. Qoʻzini sovliqdan xolislatdi.

Otamiz koʻngli biryon boʻldi...

Shu oʻtirish, azza-mazza erkak uchun epmi?
Qoʻzi ushlab turish, kap-katta odam ishimi?

Tokaygacha Xushvaqt ishiga-da oʻzi yuradi?..

Sovdi boʻlib sovdirgin, turey-turey,
Sovsa kadi toʻldirgin, turey-turey.
Buncha kuyma, jonivor, turey-turey.
Taqdiringni koʻ“ndirgin, turey-turey.

Sovliq koʻzi devorda yurmish mushukka tushdi.
Tagʻin-da berilib iydi. Boisi, sovliq mushukdan
qoʻrqadi!

Togʻlarga bor, quv olma, turey-turey,
Sovdi boʻlgin, suv olma, turey-turey.
Bolangning yo'qligini, turey-turey,
Koʻnglingga ogʻir olma, turey-turey.

Mushuk devordan sapchib tushdi.

Sovliq bir seskandi.

Bolaginang baxtingdir, turey-turey,
Uni olib uxlagin, turey-turey,
Bolalilar ma'rashar-a, turey-turey,
Bolasizlar qarashar-a, turey-turey...

Onamiz joyidan turdi.
— Qoʻzini qoʻyibersa-da boʻladi, — dedi.
Otamiz qoʻzini qoʻyib yubordi.




Katak oldida toʻshalmish gilamga keldi.
Bolishga yuztuban tashladi.
Bolish hoʻl boʻldi...

20

Pilla urugʻi ochofat boʻldi!

Onamiz urugʻlar uzra barg yoyib, oʻng-chapiga
qaragunicha novdalar shipshiydam boʻlib qola
berdi.

Otamiz kecha-yu kunduz barg tashiy berib,
tinka-madori quridi. Koʻzi ilinib edi, onamiz tagʻin
turtdi.

— Tursin, barg olib kelsin, — dedi.

— Boyanagina olib keldim-ku? Bularing toʻyadimi oʻzi, yo`qmi?

— Toʻrtinchi uyqudan keyin shunday boʻladi,
tursin...

— Koʻzim ilingandan turtasan-turtasan!
Anavilaring boʻlsa, ketmon chopib horiganday
uxlagani uxlagan! Ikki kunlab uxlaydi, ularingga
indamaysan! Uygʻot barini! Boʻldi, izzati!

— Aytmasa-da, endi uxlamaydi.

— Shu oxirimi? Xayriyat-el..

Otamiz uyquli koʻzlarini uqalab-uqalab turdi.
Egar qoshiga arqon oʻrab, bargga otlandi.

— Aytib qoʻyayin, agar yana pilla olaman
desang, mendan oʻpkalama! — dedi.

Otamiz boyagi choldan qoʻrqdi. Boshqa bir
adirdan barg olib keldi.

Uzun shoxlardan novdalar siyirib-siyirib oldi.
Onamizga qoʻltiqlab-qoʻltiqlab tashib berdi.

Oʻzi-da ichkariladi.

Derazalar gilam bilan yopilishidan ichkari
qorongʻi boʻldi.

Otamiz deraza tokchasiga oʻtirdi. Yelkasi bilan
devorga suyandi. .

Shunda bir nima eshitdi. Sergak boʻlib quloq
soldi.

Tashqarida shovullab havo yogʻdi. Shovul



lashidan, maydalab yogʻdi. «Ana endi barg olib kelish qiyin boʻladi. Olib kelsa-da, quritish lozim
boʻladi», — deya xayollandi otamiz.

Otamiz soʻrilar aro moʻraladi, onamizni izladi.

— Ay, havo yogʻyapti, eshityapsanmi? — dedi.

— Bekorlarni aytibdi. б

— Ana, quloq sol, ishonmasang, ana.

Otamiz dahlizladi. Yorugʻda xiyol koʻz ocholmay turdi. Keyin, tashqari qarab, hayron boʻldi.

Kun charaqlab turdi, yerda bir tomchi-da
yomgʻir yoʻq boʻldi.

Angrayib, tagʻin ichkariladi.

Ichkarida hamon shovullab yomg£ir yogʻdi...

Onamiz qorongʻidan kinoyali ovoz berdi:

— Ha, yogʻayaptimikin? — dedi.

— Tashqarida kun chiqib turibdi, momosi.
Nimaga unday?

Onamiz piq-piq kuldi.

Otamiz tagʻin oʻtirdi. E'tibor bilan quloq soldi.

Pilla urugʻlar bir vaqtda barg yedi, bir me'yorda barg yedi, yana tagʻin, yoppasiga barg yedi...

Ana shu vaziyatda eshitilmish sirli ovoz,
yomgʻir yogʻishiga oʻxshadi...

Sokin, qorongʻi olam boʻldi. Misoli tun boʻldi,
yomgʻir maydalab-maydalab yogʻdi: shuvvv...

Soʻrilarda omonat turmish novdalar yerga taptap tushdi. Misol, yomgʻirdan namiqmish boʻgʻot
shox-shabbasi qirs-qirs sinib tushdi...

Yomgʻir ezib-ezib yogʻdi: shuvvv...

21

Barg tashvishi oxirladi.

Endi, chitir oʻt topib kelish lozim boʻldi.

Otamiz adir otlandi. Toshloqdan oʻtdi.

Adir poyida oyoq ildi. Jilovga erk berdi.
Telpagini keyiniga surdi. Olis-olislarga qaradi.

Vaxshivor adirlari turnaqator boʻldi. Qirlari
oʻrkach-oʻrkach boʻldi. Oxiri koʻrinmadi.




Adir-qirlar oʻti bo'lganicha boʻldi. Belga urdi.
Toʻlqin boʻlib chayqaldi.

Qizgʻaldoq adirlar, qizg`aldoq qirlar alvon-alvon
tovlandi.

Otamiz adirladi, otamiz bahor oraladi.

Dimogʻi turfa islarni tuydi. Bir is shuvoq oʻt
isidan boʻldi.

Otamiz bahor oralab bora berdi. Ana shu isni
taratmish oʻtni topdi.

Tizza boʻyli, gullari och-sariq oʻt. Tanasi
koʻkimtir-oq, barglari mayda-mayda oʻt. Sershox,
sertuk oʻt.

Chitir oʻt ana shu boʻldi!

Otamiz chitir oʻt terdi. Tomiri bilan sugʻuribsugʻurib ola berdi.

Chitir oʻt qoʻl tegishi bilan tagʻin-da oʻtkir is
taratdi. Isi dimoqni qitiqladi.

Otamiz otida ikki boylam chitir oʻt ortib keldi.
Tom ustida yoyib-yoyib quritdi.

Pilla urugʻlar toʻlishdi. Oʻzini koʻtara olmay
qoldi. Oʻzini eplay olmay qoldi.

Oqibat, bargdan qaytdi, bargdan qoldi. Bargdan
ters burilib-ters burilib keta berdi.

Pilla urugʻlar karaxt boʻlib-karaxt boʻlib qoldi.
Mudrab-mudrab qoldi.

Bu, pilla urugʻining beshinchi uyqusi boʻldi,
soʻnggi uyqusi boʻldi.

Soʻngi uyqu toʻrt-besh soatcha davom etdi.

Otamiz bilan onamiz chitir oʻtlarni dastlab-dastlab pilla urugʻlar uzra yoydi.

Pilla urugʻlar chitir oʻtlarga talpindi.

Pilla urug“ yigiraman desa, joy tanlab oʻtirmaydi. Uchramish joyida yigira beradi.

Unda, ne boisdan pillachilar chitir oʻt terib
keladi?

Boisi, chitir oʻt isi pilla urugʻ“iga xush yoqadi.
Pilla urug“ ana shu isga talpinadi. Ana shu is
ogʻushida moʻl-mo£ʻl yigiradi.

Boisi, chitir oʻt quyuq-quyuq tukli boʻladi. Pilla
urugʻ“ ana shu tuklarga moʻl-moʻl yigiradi.




Ana-ana, bir urugʻ“ talpina-talpina, arang chitirga chiqdi, chitir tanasi boʻylab yurdi. Shoxlar
ayrisiga keldi. Oʻziga ma'quliga qarab yurdi.

Novdalar ayrisida joylashib oldi, joyida aylana
berdi. Ya'ni, yigira berdi. Har yigirishida oʻzidan
ipak chiqardi.

Ipak, chitir oʻt quyuq tuklariga ilashib-ilashib,
toʻr boʻldi. Toʻr quyuqlashib-quyuqlashib, boshmaldoqday-boshmaldoqday gʻanak hosil boʻldi.

Oppoq-oppoq pilla ana shunday bino boʻldi!

22

Pilla qoʻyilmish uylardan qoʻlansa hid arimadi.

Hidlar dastidan uylarda oʻtirib-da boʻlmadi,
yotib-da boʻlmadi.

Otamiz bilan onamiz bot-bot uy supurdi, bot-bot
uy yuvdi. Eshiklar bilan derazalarni lang ochib
qoʻydi.

Shunda-da boʻlmadi. Pilla qoʻyilmish uylardan
oy-oylab badboʻy hid arimadi.

IV

Bobomiz sergaklandilar. Qaddini koʻtardilar.
Chordona qurdilar. Tizzalarini quchoqladilar.
Sallasini ketiga surib qoʻydilar.

Yellar zabti bobomiz peshonasiga xush yoqdi.

Otlar kishnagan tarafdan yangi oʻrilmish yoʻng'ichqa isi keldi.

Bobomiz tun jarchisi ovoz bermish tarafga
qaradilar.

Odam ovozlaridan darak boʻla bermadi.

Bobomiz oydin olislarga termildilar. Xayoliy
ovozda aytdilar:

— Mabodo suvda zardoli oqmay qolsa, bolalar
devordan boʻylaydi. Zardoli bering, deyolmaydi.
Suv oqib chiqadigan teshikni poylaydi. Shamoli
qurgʻur hadeganda bo'la bermaydi. Shunda,
bildirmayman-da, ozim shamol bolaman. Zardolini




ohista-ohista silkiyman. Zardolilar duvv-duvv
to“kiladi.. Shunda, ko'chadan, ushla, oqib kelayapti, ushla, degan ovozlar keladi...

1

Toltush emish...

Olapar tut soyasida old oyoqlariga tumshuq
qoʻyib suvga termular emish.

Devor yoqalab oqmish ariqda bir qizil olma bir
koʻrinib, bir koʻrinmay oqib kelarmish.

Olapar quloqlarini dikkaytirib, olmaga ajablanib
qararmish.

Yeb boʻlmasligini bilarmish-da, tagʻin oyoqlariga tumshuq qoʻyarmish.

Olapar qabatida qizaloqlar davra boʻlib oʻtirib
bosmalim oʻynar emish.

Bir qizaloq gilosday-gilosday beshta tosh ikkitasini oʻng, ikkitasini chap tarafiga qoʻyarmish.
Qoʻlida qolmish bir toshni osmonga otarmish. Kafti
bilan yerga bir shapatilarmish-da, osmondan
kelmish toshni qoʻli yuzasi bilan ilib olarmish.
Qoʻli yuzasidan gʻoyat nafis, gʻoyat epchillik bilan
qoʻli kaftiga olarmish...

Qizaloq... onamiz qizi emish!

Onamiz... qizi otini bilmasmish!

Qizi bosmalim oʻynay berarmish-oʻynay berarmish! Bosmalimning yovgʻon turini oʻynab boʻlib,
dahmana, ulugʻ, eshala, eshonqo“zim, shovdir, kichikqon, kattakon, kultepa, yer shapillatar, qayiruv, kelin turlarini-da oʻynarmish.

Oʻyin yakunlovchi kelin turiga yaqinlashgan
sayin murakkablashib borarmish.

Qizi toshni turli-tuman oʻynatib-oʻynatib ilib
olarmish. Shu tur nomini oʻyin nag“masiga monand
bot-bot aytar emish:

— Kelinim bir, kelinim ikki, kelinim uch...

Qizi koʻp turlarni uch marotaba ijro etibdi.
Ulugʻ, kattakon degan turlarni olti marotaba,
eshonqoʻzim turini toʻqqiz marotaba takrorlabdi.




Toshni tur oxirigacha yerga tushirmay oʻ“ynabdi.
Xatolikka yoʻl qoʻymay oʻynabdi. Bordi-yu, biror
toshni noma'qul ilib olsa, yo, adashib ilib olsa,
bosmalim oʻynash gali yonidagi qizaloqqa...».

"Temir soʻrida yotmish Oymomo onamiz seskanib
uygʻondi. Qorayalangbosh turib oʻtirdi. Bolishda
yoyilib yotmish roʻmolini yopindi. Tizzalarini
koʻrpa sirtidan quchoqladi. Uyquli koʻzlarini uqaladi. Tevarakka alangladi.

Oy qorongʻi boʻldi. Yulduzlar siyrak boʻldi.

Robiya hamsoyasi goʻdagi bigʻ-bigʻ yigʻladi.

«Kelib-kelib shu mahalda-da yigʻlaydimi... —
deya oʻkindi onamiz. — Oʻzi, hali nima koʻrdi?
Oʻgʻil koʻrdimi, yo, qiz koʻrdimi? Qiz koʻrdi, qiz!
Bosmalim oʻynadi-ku...».

Onamiz esnab-esnab ming£illadi:

— Qiz boʻlsa-da mayli... — dedi.

Qabatida yotmish otamiz-da uygʻondi.

— Nima balo, elovrayapsanmi? — dedi.

— Yoʻq, Robiyaning chaqalogʻi uygʻotib yubordi.

— Shuning chaqalogʻi yomon yigʻloqi boʻldi-da.

— Aytgili yoʻq.

— Yot endi, yot.

Onamiz yotib, koʻzlarini yumdi.

«Hali tong olis, — umidlandi onamiz. —
Tushimning oxirini koʻraman. Shunda, qizimning
otini bilib olaman...».

2

Kuzda mayiz qilish boshlandi.

Otamiz avval oʻz tomorqasi mayizini qildi.

Hosil yaxshi boʻldi. Besh yuz kilocha mayiz
oldi.

Oʻzi toʻ“qimish ikkita qoʻlsavatchani egar qoshiga qistirdi. Kolxoz mayiziga yoʻl oldi.

Ot qozigʻini tarvuzpoyaga tepib-tepib qoqdi.

` Xurjun yelkalab, tokzor oraladi.

Paykallarda chollar tizilib uzum uzdi.




— Xirmon toʻlsin-u! — dedi otamiz.

— Yo`ʻlingiz unsin-u! — dedi chollar.

Otamiz chaqqon boʻldi. Paykalga tushdi.

Uzum boshlarini chirsillatib-chirsillatib uzib,
qoʻlsavatga soldi.

Bir boʻzbola zambil savatni paykal boshiga
qoʻydi.

Otamiz savatchasidagi uzumni peshma-pesh
zambil savatga solib turdi.

Zambil uzumga toʻldi.

Boʻzbola choponi orqasini yagʻriniga qayirdi.
Bir qoʻlini beliga tirab, engashdi.

Otamiz ellik kilocha kelmish savatni boʻzbola
yagʻriniga qoʻydi.

Boʻzbola ilon iz soʻqmoqdan tepa oʻrladi.

3

Tepada ayol-qizlar davra qurib uzum tozaladi.

Oymomo onamiz-da chap tizzasiga tirsaklab
uzum tozaladi.

Onamiz yuzlari soʻlgʻin boʻldi. Onamiz kechagi
tushlari oʻyida boʻldi.

Onamiz peshonasida oʻtirmish Barchin xola:

— Qani, Oymomo doʻstim, bundaygina...
mashqingiz past? — deya koʻngil soʻradi.

— Shunday, oʻzim... — deya ma'yuslandi
onamiz.

— Ay, doʻstim, soʻ“raganning aybi yoʻq... u yoqbu yoqqa yuguryapsizlarmi?

— Ha, vaqti-vaqti bilan.

— Vaqti deb oʻtirasizlarmi? Ish ado boʻlarmidi!
Uyoq-buyoqqa chopingizlar, koʻrsatingizlar-da!

— Borib turibmiz.

— Qayerlarga bordilaringiz? '

Shunda, davra yoppasiga sergak boʻldi.

Onamizdan bir ayol narida oʻtirmish Qimmat
momo-da quloq berdi.

— Soʻfi Olloyor hazratimga bordik, — dedi
onamiz.




Qimmat momo boshini sarak-sarak etdi.

— Voy bechora-ye, voy bechoragina-a! — dedi.

— Hazratimni ziyorat qildik. U kishi ohlarimni
eshtdilar shekilli, ko`nglimga umid soldilar...

— Voy shoʻrpeshona-ye, voy shoʻrpeshonagina-a! — dedi Qimmat momo.

— Innaykeyin, Hojar koʻrga fol ochirdim...

— Voy shoʻring qurgur-ey, voy shoʻrginang
qurgur-e! Shuncha sarson-sargardon boʻpti-ya!.. —
dedi Qimmat momo.

Onamiz koʻkragiga tushmish ro“ʻmoli uchini
yelkasiga tirsaklab tashladi. Bir bosh uzum olib,
Qimmat momoga qaratib otdi.

Uzum Qimmat momoning betiga borib tegdi.
Beti shilt-shilt uzum shirasi boʻldi.

Qimmat momo betini changallab qoldi.

Onamiz zabt bilan joyidan turdi. Qimmat
momoni yulmoqchi boʻldi, yumma-yumma yulmoqchi boʻldi.

Afsuslar boʻlsinkim, Barchin xola onamizni
ushlab qoldi. Tirsagidan yetaklab, xolisroqqa olib
borib oʻtirgʻizdi.

— Balchiqqa tosh otsang, betingga sachraydi!
Qoʻying, doʻstim, shunga teng boʻlmang! — dedi.

Onamiz rangida qon qolmadi. Olisdan chopib
kelmishday hansiradi. Qoʻllari sovqotmishday qaltiradi. Tizzalariga peshonasini qoʻyib, hoʻngrab
yigʻlab yubordi...

— Buniki bir boʻlmasa, ikki boʻlmasa, Barchinoy doʻstim! — deya yigʻladi. — Yana tagʻin
xesh emish! Ha, oshingni yeyin, senday xeshimning!..

Qimmat momo onamizni mazzammat qildi.

— Men senga biron yomon gap gapirdimmi,
iti. — deya shang£ʻilladi. — Ichim kuyganidan,
ichim achiganidan gapiraman-da, it!.. Peshonang
nimaga bundayin shoʻr desam, gap bu yoqda ekanda, it!!.

— Bedana tezotar bo`lsa, oʻz boshini oʻzi yoradi! — dedi bir ayol.




Qimmat momo onamizni mazzammat qildi-qildi,
kaftlarini katta ochdi.

— Omin! — dedi, — mendayin bir begunoh
momoni sochimning oqiga qaramayin urgan
boʻlsang, iloyo, olamdan bepusht oʻtgin! Mening
yoshimga yetolmayin juvonmarg oʻlgin, ollohakbar!.. — dedi.

Ayollar ichini tortdi, ayollar bosh chayqadi.

— Iloyo, ogʻzingdan chiqib, yoqangga yopishsin! — dedi Barchin xola.

Onamiz panoh izladi, onamiz najot izladi.

Yosh toʻla koʻzlari olazarak-olazarak boqdi.

Pastda hayrondan hayron qarab turmish
otamizni topdi.

Bir koʻngli, otamiz oldiga borayin, dedi. Aytibaytib yigʻlayin, dedi.

Ammo tevarak-boshdan or qildi.

Halqa-halqa koʻzyoshlar ichidan otamizga termuldi. Moʻltirab-moʻltirab termuldi...

Onamiz tagʻin yigʻladi. Bilaklariga yig`labbilaklariga yigʻlab qoʻya berdi.

— Dunyoda bir menmi, befarzand! — deya
aytib-aytib yigʻladi. — Tirnoqqa zor boʻlib oʻtganlar nechov! Men hali koʻrarman, umidim koʻp...
Farzandning erta-kechi boʻladimi... Birovga ertaroq beradi, birovga kechroq beradi...

— Bir qishning bir yozi boʻladi, qargʻaning
qagʻillagani qoladi, Oymomo doʻstim!

— Men uni koʻrdim, Barchinoy doʻstim,
koʻrdim! Yaratganning oʻzi uni tushlarimga soldi,
koʻngillarimga soldi! Nima qilayin, vaqti-soati yetmagan ekanmi, qoʻynimga solmadi... Tushlarim
toʻldi, koʻngillarim toʻldi. Nima qilayin, qoʻynim
tolmay turibdi, quchogʻim toʻlmay turibdi...
Barchinoy doʻstim, men uni toitushda koʻrdim, toltushda! Dugonalari bilan tutimiz ostida bosmalim
oʻynadi. Ishonmasangiz, Olapar itimdan soʻrang.
Bosmalimda unga teng keladigani boʻlmadi. Oʻn
ikki xilida-da adashmadi. Ayniqsa kelin xilini bir




oʻynadi-bir oʻynadi! Dugonalari ogʻzini ochib oʻtira
berdi! Men uning otini bilolmay qoldim. Barchinoy
doʻstim... Robiyaning chaqalogʻi bigʻillab uygʻotib
yubordi. Tagʻin koʻzlarimni yumib, uning yoʻliga
qaradim. U boshqa kelmadi... Baribir keladi.
Barchinoy doʻstim, keladi, mana koʻrasiz... Ana
shunda uni shu yerlarga yetaklab kelaman! Mana
shu momolaringga bir bosmalim oʻynab ber, deyman, Barchinoy doʻstim!..

— Aytganingizga farishtalar omin o`qisin,
Oymomo doʻstim!

4

Otamiz tepada boʻlmish gaplarni eshitdi. Ammo
eshitmaslikka oldi.

Uzum uzib-uzib, ari uyasiga duch keldi.

Ari uyasi kungaboqarday-kungaboqarday boʻldi.

Arilar gʻuj-gʻuj teshiklarda tumshuqlarini birbiriga tegizib yashadi. Bordi-yu, chetdan tahdid
boʻlsa, arilar yoppasiga hamla qildi. Shiddat bilan
uchib kelib, tahdid qiluvchi koʻziga yo qulogʻiga
yopishdi.

Otamiz choponi oʻngirini boshiga yopdi.
Yenglarini tirsaklarigachayin qayirdi. Bilaklarini
yalangʻoch qildi.

Ohista enkayib, ari uyasi osilib turmish tok novdani silkidi.

Arilar gʻimirladi, yoppasiga qoʻzgʻoldi. Ikkitauchtasi otamiz koʻzini moʻljallab uchdi, qulogʻini
mo`ljallab uchdi. Ammo chopon oʻngiriga duch
keldi.

Tagʻin uchib, yalangʻoch bilaklarga borib
yopishdi. Bilaklarga chim-chim nish urdi. Chimchim-chim!..

Chim-chim chaqmish ari boʻldimi yo chibin
boʻldimi?

Bilolmadi, otamiz bilolmadi!

Otamiz kayfiyati shu qadar tarang boʻldi!




Erkaklar peshin chogʻi uzum uzishni boʻldi qildi.
Paykallardan chiqib keldi.

Ayollar erkaklarni koʻrib, u yoq-bu yogʻini
tuzatgan boʻldi, oʻziga qaragan boʻldi.

Ayrim uzum donalari kesak orasida qolib yo suv
tegib, chirigan boʻldi.

Ayollar ana shu chirikni mayizjoy bir chetiga
olib borib yoydi.

Oftobda ochiq qolib, poʻla boʻlib qolmish uzumlar-da boʻldi. Bu uzum oftobi mayiz boʻldi. Oftobi
mayiz butun yozi bilan saraton oftobini olib pishdi. Shu bois, koʻp shifoli boʻldi.

Ayollar ana shu oftobi mayizni alohida yoydi.

Mayizjoy chetida ulkan dasht oʻchoq boʻldi. Ana
shu oʻchoqqa oʻt yoqildi.

Otamiz choponi oʻngirini qayirib, belbogʻiga qistirdi. Zinadan oʻchoqqa koʻtarildi.

Qozondagi suvga ishqor bilan ohak soldi.

Dasht-biyobonlarda bir oʻt oʻsadi. Mayizchilar
shu oʻtni terib, toʻda qilib kuydiradi. Oʻt kuyayotib, undan chakillab-chakillab suvi tomadi. Suv
kul bilan qoʻshilib, choʻqir tosh misol qotadi. Oʻzi
kulrang, oʻtkir hidli boʻladi.

Ishqor ana shu boʻladi!

Mayiz qozon qaynadi.

Otamiz choʻmich bilan qaynagan suv tinigʻini
oldi-oldi, bir toza idishga soldi. Qozonni tozalab
yuvib oldi.

Keyin ishqor bilan ohak suvini tagʻin qaytarib
qozonga soldi.

Oʻtyoqar tinmay oʻt yoqib turdi.

Ayollar qoʻlsavatlarga uzum solib berdi.

Boʻzbolalar qoʻlsavat bogʻichidan koʻtarib,
otamizga olib kelib berdi.

Otamiz oyogʻini oʻchoq labiga tiradi. Savat
bogʻichidan avaylab ushladi. Bilqillab qaynab turmish qozonga pishib-pishib oldi.

Uzumlar sap-sariq boʻldi.

Otamiz savatni tagʻin boʻzbolaga uzatdi.




Boʻzbola ostidan ishqor ham ohak suvi shoʻrshoʻr oqib turmish qoʻlsavatni mayizjoyga tashidi.

Ayollar uzumlarni yoyib-yoyib turdi. Jovuzni
alohida, husayinini alohida, kishmishini alohida
yoydi.

Boisi, har mayizning oʻz ta'mi boʻladi, oʻzmazasi boʻladi.

Ana endi uzumlar oftobda hafta deganda quriydi, sap-sariq mayiz boʻladi!

5

Ishdan qaytar chogʻlarida brigadir keldi.

Otamiz brigadirni xolisroqqa yetaklab bordi.
Niyatini aytdi.

Brigadir ajablandi. Boisini soʻradi.

Otamiz javob bermadi. Koʻzlarini olib qochdi.
Oʻzicha bosh irgʻadi. Koʻnglida: «El-yurtga
aralashmayin deyman, uka, tilim qisiq... Vaqtliroq
kelganingda, tepadagi gaplarni eshitgan bo`larding...» dedi.

Otamiz oʻz koʻnglida aytmish gapini brigadirga
aytdim, deya oʻyladi.

— Shunday, brigadir uka, shunday... — deya
tagʻin bosh irgʻadi.

— Mayli, qorovullik boʻlsa qorovullik-da.
Ombor boʻladimi? — dedi brigadir.

— Yoʻq, dala ber, uka, dala ber.

— Maylingiz, unda, Kamarga borasizmi?

— Yoʻq, bizga Sayrak adirni ber, uka. Ayolimiz
bilan ikkovimizga-da. Ayolimiz oʻrniga-da oʻzim tura beraman. Ayolimiz ovqat pishirib berib turadi.

— Maylingiz.

— Shu, Sayrak adirga bir dil ketdi-da, uka...

— Bo`ʻldi-bo“ldi, gap yoʻq! Lekin aytib qoʻyay,
Yoʻldosh qorovul koʻnmasov. Shunday boʻlsa-da,
bir aytib koʻraman.

— Shunday qil, uka, shunday qil...

— Hali-hozircha qimirlab turing, mayizlar
tugasin.




6

«Endi nima qilamiz, momosi?»

Otamiz shunday savol nazari bilan onamizga
termuldi.

Onamiz gʻariblandi, onamiz azoblandi.

— Denovda zoʻr tabib bor, deyishayapti, — deya
pichirladi onamiz. — Borganlar dardiga davo topib
qaytar emish...

Otamiz bilan onamiz ana shu tabibga bordi.

Tabib gap indallosini aytdi:

— Bizni e'tiborga olib kelibsizlar, qulluq, —
dedi. — Endi, doʻxtirga boringlar. Eshon, tabibni
qoʻya beringlar. Oldinlari doʻxtir yoʻq edi, boʻlsada, taxchil edi. El bechora eshon, tabib deb kelar
edi. Qoʻlimizdan kelganicha yoʻl-yoʻriq berib
joʻnatar edik. Endi, doʻxtir koʻp, doʻxtirdan qolmanglar. Lekin Denov doʻxtirlariga bormanglar,
qoʻlga qaraydi... Termizda zoʻr bir doʻxtir bor. Ana
shu doʻxtirga boringlar. Mana, manzili...

Otamiz bilan onamiz mol-hollarni Robiya hamsoyasiga tayinladi.

Termiz yoʻl oldi.

Qidirdi-qidirdi, tabib aytmish doʻxtirni topdi.

Doʻxtir yoʻllanma soʻradi.

Otamiz bilan onamizda yoʻllanma boʻlmadi.

— Unda, qabul qilmaymiz, — dedi doʻxtir.

Otamiz sargʻaydi.

— Uyimiz ovloq, mol-holga qaraydiganimiz
yoʻq... — dedi.

Doʻxtir kuldi-kuldi... oxiri qabul qildi.

Erkaklar alohida doʻxtirga navbatda turdi, ayollar alohida doʻxtirga navbatda turdi.

Gal keldi, otamiz ichkari kirdi.

Doʻxtir soʻrab-surishtirdi. Qogʻoz qoraladi.
Keyin, otamizni qaradi... Analiz topshirish uchun
yubordi...

— Uch kundan keyin keling, — dedi.

Gal keldi, onamiz-da oʻz doʻxtiriga kirdi...




Otamiz bilan onamiz Termizda uch kun qoldi.
Bozor mehmonxonasida yotdi.

Uchinchi kun doʻxtir huzuriga bordi.

Avval otamiz ichkarilab keldi.

— Nima dedi? — soʻradi onamiz.

— Sizdan farzand boʻlmasa, boshqa bir erkakdan-da farzand boʻlmaydi dedi.

Keyin, onamiz ichkarilab keldi. Ma'yus-ma'yus
boʻlib keldi, g`ʻfamgin-g“amgin boʻlib keldi.

— Nima, dedi-a, nima dedi? — soʻradi otamiz.

Onamiz boshini chapiga xiyol egdi. Yerga koʻz
tikdi.

— Oyning oʻn beshi qorongʻi boʻlsa, oʻn beshi
yorugʻ, dedi... — deya pichirladi.

Otamiz ma'qullab-ma'qullab bosh irgʻadi.

— Ana, aytdim-ku, boʻladi deb, ana... — dedi.

Otamiz bilan onamiz qaytib keldi.

7

Otamiz onasi oyoqdan qoldi.
Yotdi-yotdi, ovqatdan qoldi.
Yotdi-yotdi, tildan qoldi.
Yotdi-yotdi... cholni oldiga ketdi.

8

Otamiz brigadir oldidan oʻtdi.

Brigadir oʻz soʻzida turdi. Yoʻldosh qorovul
oldiga yoʻl oldi.

— Endi, siz Kamarga borasiz, — dedi.

Yoʻldosh qorovul hang-mang boʻldi. Birdan
tutab yondi...

Boisi, Kamar olis boʻldi. Yana tagʻin, Kamarda
makkajoʻxoridan boshqa nima boʻlmadi. Sayrak
adir esa bogʻot boʻldi, gardi gurd ogʻiz tegib turdi.

Yoʻldosh qorovul olov oldi.

— Nima uchun endi? — dedi. — Bu yer-chi,
misol uchun?

— Bu yerga boshqa odam keladi.

Yo`ldosh qorovul tagʻin olov oldi.




— Birday u yoqdan bu yoqqa quv-quv еКапda! — dedi. — Nima, biz kolxozning oʻgay a'zosimi, misol uchun?

— Borasiz, borasiz.

— Raisga borsam boraman, Kamarga bormayman!

— Obbo, siz gapni oling!

Qorovul haminqalar olov oldi.

— Olsam olmasam! Haydasangiz, mana, haydang! — dedi. — Bola-chaqam ochidan oʻlsayam
ishga chiqmayman! Gapim shu, misol uchun!

— Obbo, xoʻp-e, xoʻp!

— Oʻzi, kim ekan u, boshida oyi bor arzanda,
misol uchun?

— Qoplon akaga deb edim! Mayli, bormasangiz
bormang...

Brigadir ogʻrinib-ogʻrinib joʻnadi.

Yoʻldosh qorovul qoʻllarini orqasiga qildi.
Brigadir ketidan qarab turdi. Turdi-turdi-da,
brigadir ketidan chopqillab bordi.

— Qoplon akaga boʻlsa mayli, misol uchun, —
dedi. — Koʻngli yarim... Boshqaga boʻlsa, oʻlib
ham bermasdim, misol uchun.

9

Ertasi otamiz keldi.

Yoʻldosh qorovul bilan tevarak aylanib koʻrdi.

— Sizga brigadir hech nima demadimi, misol
uchun? — soʻradi qorovul.

— Yoʻq. Nima edi? — dedi otamiz.

Qorovul xotirijam boʻlib gapirdi:

— Brigadirga aytdim, bu yerning qorovulligidan koʻp zerikdim, meni Kamarga yuboring,
dedim. Brigadir mayli, dedi, misol uchun.

— Ha-a.

— Keyin, oʻrtoq Odilov, siz oʻz kasbingizning
ustasisiz, oʻrningizga oʻrinbosar tayinlang, dedi.
Men aytdim, men bir bor-yoʻgʻi qorovul boʻlsam,
qanday qilib qorovul tayinlayman, oʻzingiz tayinlang, dedim. Unda, oʻrningizga munosib oʻrinbosar




ayting, dedi. Aytgan odamingizni qoʻyamiz, gapingiz gap, soʻzingiz soʻz, dedi. Obroʻy bor-da, misol
uchun, obroʻy bor, ha!

— Shunday, ha, shunday.

— Men xoʻp, dedim, misol uchun. Men bir
oʻylab koʻrayin qani, dedim. Ertaga bir xabarlashing, dedim. Bizning joyimiz hazilakam joylardan
emas, dedim. Chin-da, shuncha bog`ʻ-rogʻga qarab
o`tirishning oʻzi boʻladimi, misol uchun! Joyimga
kimni qoʻysam ekan deb, kechasi bilan oʻyladimoʻyladim! Qishloqda oti odam borki, barini bittalab
gʻalvirdan oʻtkazdim, barini chertib-chertib koʻrdim, misol uchun. Ertasi brigadirga, men Qoplon
akani oʻrnimga loyiq topaman, dedim!

— Ha-a.

—  Bilamiz-da, kim qandayligini, misol uchun!

— Qulluq, qulluq.

— Ana bogʻ, buyursin, misol uchun. Qani,
olloh-akbar, misol uchun!..

Yoʻldosh qorovul koʻch-koʻronini yigʻishtirib
ketdi.

10

Otamiz qorovuldan qolmish chaylada choʻnqaydi. Tizzalarini quchoqladi. Tevarakka nazar soldi.

Sargʻaydi-sarg“aydi, yolvordi-yolvordi, boshi
yetmish joy shu chayla boʻldi.

Nima uchun shu chayla deya sargʻaydi-soʻldi?
Yolgʻiz oʻzi bildi, yolgʻiz xudo bildi.

Oʻtirdi-oʻtirdi... Xudodan-da koʻngli qoldi!

— E-e-e, bor-e!.. — deya qoʻl siltadi.

Otamiz... xudoga qoʻl siltadi!

«Ey, xudo, sen oʻzi qayerdasan, qaylardasan? —
deya xayollandi. — Sen oʻzi, bormisan? Bor
boʻlsang, javob ber, yuzaga chiq! Mendayin bir
shoʻrpeshona bandang bilan yuzma-yuz boʻl!
Mendayin bir xokisor bandang holini koʻr!

Ayt, oʻzi, men bandangni nima uchun yaratding? Shu bechora-da dunyoda yursin, shu gʻaribda oʻz kunini oʻzi koʻrib yursin, deya yaratdingmi?




Unda, men bandangni-da xor qilma-da, ey,
xudo, men bandangni-da yolgʻiz qilma-da, ey xudo!

Bandangni yarat-yarat, pushti kamari bilan
yarat-da, ey, xudo!

Ey, xudo, esimni taniganimdan buyon xudoga
sigʻinib keldim, xudoga topinib keldim, xudoga
ishonib keldim.

Shunday ekan, har ne qilsang qil, pushti kamarli qil-da, ey xudo!

Dunyodan necha-necha podsholar oʻtdi, nechanecha hokimlar oʻtdi, necha-necha kattalar oʻtdi...

Pushtsiz umrim mobaynida koʻp-koʻp podsholardan qaytdim, koʻp-koʻp kattalardan qaytdim...

Ammo... ammo yolgʻiz sendan qaytmadim, ey,
xudo!

Dilimda-da xudo boʻldi, tilimda-da xudo boʻldi!

Shunday ekan, har ne qilsang qil, pushti kamarli qil-da, ey, xudo!

Bandalaring qay bir podsholarga sigʻinmadi,
bandalaring qaybir kattalarga 518 птад). Вапдаlaring nimalarga sigʻinmadi, bandalaring nimalarga topinmadi...

Bandalaring dinidan qaytdi, bandalaring xudosidan qaytdi, bandalaring imonidan qaytdi!

Sen aynan ana shu bandalaringni zurriyotli qilib
yaratding, ey, xudo!

Ojiz qolmishlarimda, chor-nochor qolmishlarimda, xokisor qolmishlarimda:

— Ey, xudo, oʻzing saqla! Ey, xudo, oʻzing
madad ber! — dedim.

Aslo, aslo:

— Ey, partiya, oʻzing saqla! Ey, komsomol,
oʻzing madad ber! — demadim.

Ammo shunday deguvchilar boʻldi! Bandalaring
shu darajaga-da bordi!

Sen kelib-kelib, aynan ana shu bandalaringni
zurriyotli qilib yaratding, ey, xudo!

Men bandangni shayton yoʻldan ozdirgan vaqtlar boʻldi, shayton yomon yoʻlga boshlagan vaqtlar
boʻldi.




Shunda, oʻzimga-oʻzim:

— Ey, banda, xudodan qoʻrq! — dedim-da,
yoʻldan qaytdim.

Aslo, aslo:

— Ey, banda, partiyadan qoʻrq! Ey, banda, komsoldan qoʻrq! — demadim.

Ammo, shunday deydiganlar boʻldi!

Dinidan qaytmishlar nechov boʻldi, xudodan
qaytmishlar nechov boʻldi!

Sen aynan ana shularga zurriyot berding, ey,
xudo, qator-qator zurriyot berding!

Meni boʻlsa... men bandangni boʻlsa, zurriyotsiz
qilding, ey, xudo!

Chin, bilib-bilmayin gunoh qilib qoʻydim.
Dardimni birovga aytolmadim. Dard boʻlsa, imonni
kuydira berdi...

Shunda men gunohlarimdan forig“ boʻlish
uchun tavba-tazarru qildim:

— Ey, xudo, oʻzing kechir! — dedim.

Aslo, aslo:

— Ey, partiya, oʻzing kechir! Ey, komsomol,
oʻzing kechir! — demadim.

Ammo shunday deydiganlar boʻldi! Koʻp-koʻp
boʻldi, moʻl-moʻl boʻldi!

Men boʻlsam, dilimda-da xudoni qoʻymadim,
tilimda-da xudoni qoʻymadim!

Men yolgʻiz xudoni dedim!

Shunday ekan, bir sodiq bandangni bunchalar
xo`ʻrlama-da, ey, xudo! Bir sodiq bandangni bunchalar oyoq osti qilma-da, ey, xudo!

Har ne qilsang qil, pushti kamarli qil-da, ey,
xudol..»

11

«Men erkakman. Unga qiyin...»
Otamiz ana shunday oʻyga bordi.
Onamiz boʻlsa, tushlik olib kela bermadi.
Otamiz oyogʻi uyiga tortdi. Uyiga otlandi.
Kelsa, hovli bosh-adoq qulf boʻldi.




Otamiz ajablandi, otamiz hayronlandi.

Otini darvoza ustuniga boyladi. Oʻzi devordan
oshib oʻtdi.

Yashirincha joylari bo`lmish nosoz radio ichidan
kalitni oldi.

Oshxonaga kirdi. Idish-toboqlarni bir-bir ochib
koʻrdi. Toʻntariqlik toboq ostidan bir la'li toboq
palov topdi.

Tok vayishi ostiga gilam yoydi. Dasturxon
yoydi.

Chinni kosada shakarob qildi. Choy damladi.

Chordana qurib oʻtirdi. Piyoladay-piyoladay
yumaloqlab palov yedi.

12

Shu vaqt, koʻchada ot dupurladi. Devor uzra
shoʻro kotibi yuz berdi.

— Assalomu alaykum, Qoplon aka! — dedi
kotib.

— Vaalaykum-vaalaykum! — dedi otamiz.

— Yaxshimisiz, dimogʻlar chogʻmi?

— Shukur-shukur, binoyiday. Oʻzingizdan soʻrasak?

— Rahmat-rahmat...

Kotib shunday deya, koʻz qiri bilan toboqdagi
palovga qaradi. Ogʻzi palov ta'mini tuydi...

Devordan oshib oʻtmoqchi boʻldi. Yana tagʻin,
niyatidan qaytdi.

Kimsan, qishloq shoʻrosi kotibi! Kimsan, shoʻro
vakili! Uy xoʻjasi taklif qilar?

Kotib ana shunday oʻyga bordi.

Otamiz xotirjam-xotirjam palov yedi. Kotibga
qayrilib-da qaramadi!

— Bizga qorovullikka oʻtaman deb, bormadingiz? — dedi kotib.

Otamiz osham yudmaloqlab-osham yumaloqlab,
javob berdi:

— Endi, uka, soʻng-soʻng oʻylab qarasam, olisning palovidan, yaqinning shoʻrvasi yaxshi ekan!




Kotib palovga tamshanib-tamshanib qaradi.

— Ha-a-a! — dedi kotib. — Oldiginangizdagi
palovginadan deysiz-da?

— Shunday-shunday.

— O`zginangiz yeyayotgan zigʻir moylikkina
palovginadan deysiz-da?

— O`zimiz yeyayotgan zigʻir moylik emas,
paxta moylik palov.

— Ha-a-al.. — Paxta moylikkina palovginayam
yaxshi...

— Shunday-shunday. Bay-bay-bay! Oʻziyam,
palovmisan-palov boʻlibdi-da.

Kotib bir teskari qarab oldi.

— Ha-a-a-, mayli... — dedi kotib. — Ikki yillik
tomorqa soligʻini to“lamabsiz. Soliqchi boʻlsa kasal.
Buyogʻi, rayondan boʻl-boʻl qilyapti. Shunga oʻzim
kelib edim.

— Binoyi-da, binoyi, — dedi otamiz. — Endi,
uka, gapning oʻ“naqayini aytsam, menda pul yoʻq!
Menga pul nima kerak? Adirda magazin boʻlmasa,
bozor boʻlmasa...

— Unda qaytamiz?

— Pulning bari ayolimizda! Ayolimiz bir yoqqa
ovul qidirib ketdi. Ovullab kelsin, ogʻzingizdan
chiqqanini beradi!

Otamiz oshamni katta-katta oldi.

Otamiz hadiksiradi: katta xalqi yuzsiz boʻladi,
surbet boʻladi! Mabodo, kotib otdan tushib,
indamay kelib oʻtirsa nima boʻladi? Unda otamiz
toboqdan qoʻlini tortadi! Dasturxondan xolisroqqa
borib oʻtiradi!

Kotib toifasidagilar bilan bir dasturxondan tuz
yemaydi, bir toboqdan palov yemaydi!

Marhumlar haqini yeydigan odam bilan bir
toboqdan palov yeb boʻladimi? Boʻlmaydi, boʻlmaydi! Makruh, makruh!

Kotib, amalni pesh qilish foydasizligini bildi.
Endi oʻzga yoʻlga oʻtdi.

— Bilasizmi-yo“qmi, sagʻal urugʻchiligimiz
bor... — dedi kotib.




— Bilaman, oʻngirning uchi...

— Iya, oʻngirning uchiyam urugʻ-da!

Otamiz kosadagi shakarob suvdan hoʻpladi.
Palovga yanada ishtaha bilan qoʻl uzatdi. Oʻziga
oʻzi marhamat etdi:

— Katta-katta oling-e, Qoplonboy-e!

Palov borgan sayin kamayib bordi.

Kotib yelkasidan nafas oldi, kotib qiltillab
yutindi.

— Ming qilsayam, urugʻ“ urugʻ“-da, qoplon aka, —
dedi. — Et bilan tirnoqni ayirib boʻlmaydi...

Palov bir cheti jar boʻlib, shu tarafga agʻnab
tushdi.

Otamiz bilagidan moy oqdi. Bilagini yalabyalab, lablarini chapillatdi.

Kotib-da tishini soʻrib, lablarini chapillatdi.

— Tomir tortadi... — dedi.

Palov oʻrtasida issiq boʻldi.

Otamiz palovni barmoqlari uchi bilan titib-titib
tashladi. Taboqdan palov isi anqidi.

Ay, palov isi, palov islari-ay!..

Kotib chuqur-chuqur nafas oldi. Dimogʻi rohatlandi!

Peshonasini qashigan boʻldi-da, barmoqlari
orasidan palovga qaradi.

Palov borgan sayin ozayib bordi...

— Boʻlmasa, qorovul boʻlaman deganlar koʻp
edi, — dedi kotib. — Barini qaytardim. Sizga xoʻp
dedim...

Otamiz piyolaga chuldiratib-chuldiratib choy
quydi. Issiq-issiq choy ichdi. Xoʻr-xoʻr choy ichdi.

— Ey, xudo, oʻzingga shukur-e! — dedi.

Kotib toboqqa qaradi. Taboqdagi palovdan asarda qolmadi!

Otamiz palov tagida qolmish moyni ichdi.
Toboqni yalab-yalab qoʻydi.

Oʻziga-oʻzi fotiha oʻqidi.

Tagʻin choydan bosib-bosib ichdi.

Qadlarini rostladi. Tishlarini kovladi. Kekiribkekirib, oʻtirdi.




— Xudoga shukur-e!.. — dedi.

Kotib devordan qoʻlini oldi. Otiga achchiqachchiq qamchi bosdi.

— Odam koʻrganim yolgʻon ekan-al.. — deya
kuyuna-kuyuna ketdi.

13

Otamiz endi ishiga otlanayotib edi, onamiz

kirib keldi.

Otamiz, onamiz yuziga qayrilib-da qaramadi...

— Qayoqlarda yuribsan? — deya toʻngʻilladi.

Onamiz kalishi uchi bilan yer chizdi.

— Denov borib edim... — dedi.

— Denovda pishirib qoʻyibdimikin?

— Ayollar, baliq yeb kelamiz deya, yur-yur
qildi...

— Ayolimiz baliq yeb yursin, biz bu yoqda och
oʻtiraylik!

— Tushgacha kelaman deb edim, avtobus hayallab qoldi.

— Endi, Moskvaga bor! Keyin, Leningradga!..

Otamiz zarda bilan otlandi.

14

Shoymardon ferma mudir oʻgʻli qoʻlini halolladi.

Toʻshakda yotmish oʻgʻil ko'nmadi. Yuzini goh
oʻng tarafga, goh chap tarafga burib yigʻladi.

Oʻgʻil qabatida tizzalab oʻtirmish usta Majid
asbob-anjomini hozirladi. Oʻtkir pakkisini kaftida
qayradi.

— Qoʻrqma-ye! Chibin chaqqandayin ham
boʻlmaydi! — deya dalda berdi usta Majid.

— Chibindi qoʻying, shamol esib oʻtganday
boʻladi! — dedi usta shogirdi.

Qoplon otamiz oʻgʻilchaga pul uzatdi.

— Ma, tarlon ot ol! — dedi.

— Ana, boyib ketding!

— Menga berganlarida jon-jon deb koʻnardim!




— Shuncha pulgayam yoʻq deysanmi? Unda,
tur, o`zim yotaman!

Nurali bobo shunday deya, toʻshakka talpindi.

— Usta bova, men yotayin!

— Qoʻying-e, oʻzi yotadi!

Oʻgʻil tevarakka alangladi. Odamlar yuzi jiddiy
boʻldi. Biri qoʻyib biri, uning oʻrniga yotayin, deya
intildi.

Shunda, oʻgʻil tinchidi.

Oʻgʻil ogʻziga tandir non tutdilar.

— Tishla, tishla! — dedilar.

Oʻgʻil non tishladi.

Usta ruhiy san'atini qoʻlladi. Oʻgʻilni gap bilan
chalgʻitdi. Oʻgʻilni xotirjamlatdi. Payt poyladi...

— Ay, yasha! — dedi. — Necha puling bor? Ot
olsang meniyam mindirasanmi-yoʻ“qmi? Balli!
Qoplon bovang chin aytadi, ot olsang Tarlonidan
ol!.. Huydar-huyda-a-ar!..

— Huydar-huyda-a-ar!.. — joʻr boʻldi odamlar.

Oʻgʻil nonni jon-jaqdi bilan tishlab... uzib oldi!
Unsiz-unsiz yigʻlab qoʻya berdi.

Usta kesik joyga kuydirilgan paxta kulini bosdi.
Ustidan bukilmaydigan doʻppi qoplab qoʻydi.

15

Qoplon otamiz yon uyga kirib oʻtirdi.

Shoymardon ferma mudirning toʻxtamishlik
mol doʻxtir oshnasi keldi.

Ichkariladi. Qoʻli halollanmish oʻgʻlon bilan
soʻrashib keldi.

Barcha bilan koʻrishdi. Toʻrlab oʻtirdi. Oʻng
tarafdan bitta-bittalab soʻrashdi. Gal uchinchi
odamga keldi.

Qoplon otamiz sergaklandi. Eshikka qarab-qarab
qoʻydi. Boshini quyi egdi. Dasturxon chetini
qayirib oʻynadi. Choynak qopqogʻini shiqillatibshiqillatib ochib-yopdi.

Gal Qoplon otamizga keldi.

Mehmon, qoʻli koʻksida soʻrab boshladi:




— Yaxshimisiz, aka...

Otamiz qoʻlini koʻksiga qoʻydi.

— Shukur-shukur, — dedi.

— Bola-chaqalar oʻsayaptimi?

— Shukur... .

— Nevara-chevaralar katta boʻlayaptimi?

— Shukur.

— Chopqillab-chopqillab yurishibdimi?..

Otamiz qoʻli koʻksida boʻldi. Egik boshini irgʻab
oʻtira berdi.

Otamiz to“y-toʻylaganlari, yegan-ichkanlari burnidan chiqdi!

16

Otamiz uyiga yonib-yonib keldi!

Nimaga endi, faqat bola-chaqani soʻraydi?

Nimaga manavi dangʻillama uyini soʻramaydi?
Muhtasham hovlisini so“ramaydi? Koʻkrakdor otini
soʻramaydi?

Toʻda-toʻ“da qo`ylari bor. Qoʻsha-qoʻsha mollari
bor. Qoʻylari yilma-yil qoʻzilaydi. Mollari yilma-yil
buzoqlaydi. Nimaga mol-holini so“ramaydi?

Bogʻlari har yili besh yuz kilolab mayiz beradi.

Nimaga mayizlarini so“ramaydi? —

Oʻzi hamisha otday boʻlib yuradi. Tani-joni sogʻ
boʻlib yuradi. Ishlasa, ikkita-uchta erkakning ishini qiladi. Moʻl-ko“l mehnat haqi oladi. Nimaga
bularni so“ramaydi?

17

Otamiz ichkariladi.

Uzala tushib uxlamish onamizga qaradi. Jagʻ
suyaklari boʻrtib-boʻrtib qaradi...

Birdan.. onamiz bilagidan olib, otib yubordi!

.Onamiz misoli toʻrva xaltaday uchib, yuzlari
bilan yuk-yopga borib oʻrildi. Shunday zarb bilan
urildi... Zarbidan ketiga chalpak boʻlib yiqildi...

Onamiz dovdirab qoldi, onamiz esankirab qoldi.




— A-a-a... — deya, zaif ham qaltiroq ovoz
berdi.

Sapchib turib oʻtirdi. Kaftlari bilan yalang
boshini yopdi. Entikib-entikib nafas oldi. Qoʻrqqanidan chirillamoqchi-da boʻldi.

Ojizona ovoz bilan, yolvoruvchi ovoz bilan:

— Men bu kishiga nima qildim... — deya shivirladi.

— Nimaga uxlaysan?

— Hamma uxlaydi-ku...

— Senga kim qoʻyibdi uxlashni!

— Hamma uxlaydi-ku...

— Senga uxlashni kim qoʻyibdi deyapman? Ayt!
Aytmaysanmi, aytmaysanmi!..

Otamiz, onamiz yalang boshidagi qoʻllarini
siltab tashladi. Sochlarini bilagiga oʻrab oldi.

Otamiz chap qoʻli onamiz boʻgʻziga bordi...

Onamiz:

— Xrr-Xrr-Xrr... — etdi.

Otamiz panjalari tagʻin-da botdi-botdi...

— Хтғг-хтг-хтг...

Onamiz iyagi yuqoriladi. Tagʻin yuqoriladi...
Koʻzlari jon berajak buzoq koʻzlariday olayib-olayib bordi.

Onamiz koʻz qorachigʻlari yoʻqolib qoldi! Oqlari
koʻpayib qoldi!

18

Otamiz seskandi... Qoʻllari boʻshashdi...

Ketiga qaray-qaray, tashqariladi. Zinapoyada
haykalday turdi. Entika-entika, olamga qaradi...

Olam bir hovuch! Qishloq choldevor! Keng yuzli
hovli tovuq katagi!..

Obtovada qoʻliga suv quydi.

Qoʻliga suv yuqmadi. Suv barmoqlari orasidan
qumday toʻkilib ketdi.

Suvi yoʻqdir, degan oʻyda obtova qa'riga qaradi.
Eti sovuqda junjikmish odamday seskanib bosh
koʻtardi.




Obtova baldogʻini mahkam ushlab qotib qoldi.
Obtovani otib yuborishini-da, ushlab turishini-da
bilmadi.

Obtova qa'ri poyonsiz suv boʻldi. Suv qa'ridan
bir odam otamizga baqrayib qarab turdi. Baqraymish yuz vajohatli boʻldi...

Otamiz mixdan qamchini oldi. Otiga qarab
yurdi.

Ot arqonini egar qoshiga oʻradi. Sapchib otlandi.

Darvozadan enkayib oʻtdi. Qorovulligiga yoʻl
oldi.

19

Qorovulligida otini yoʻ'ngʻichqapoyaga qantardi.
Chaylasiga qarab yurdi.

Ariq boʻyida yovvoyi bog“ gullariga duch keldi.
Enkaydi, gullarga dimogʻini qoʻydi. Dimogʻi boʻy
payqamadi!

Gullar gul emas, tikon. Tikon uchiga qistirib
qoʻyilmish qizil qogʻoz!

Otamiz aftlari burishdi. Yoʻlida davom etdi.
Adirladi.

Chaylada gilamga toʻkilmish chayla xas-choʻplarini qoqdi. Koʻrpacha yoydi.

Taxlogʻliq koʻrpachalarga orqa berib oʻtirdi.
Oyoqlarini uzatdi.

Lippasidan nosqovoq oldi. Nosqovoq ostiga
chertib-chertib, kaftiga nos toʻkdi. Ogʻzini osmon
qilib, tanglayiga nos otdi.

Lablarini choʻchchaytirdi. Nos yuqi kaftini
soniga artib-artib oldi.

Ketiga chalqaydi. Harommagʻzi bilan koʻrpachaga suyandi. Telpagini peshonasiga qoʻndirdi...

Shu oʻtirishda oʻtirdi-oʻtirdi... nos elitdi... koʻzi
ilindi...




20

Togʻni qora bulut bosdi. Bulutlar bagʻrida sonsiz tasmalar tortildi: togʻga yomgʻir yogʻdi.

Qop-qora bulutlar tobora pastladi. Qirlar bulut
ichida qoldi.

Otamiz adiri-u qirlar qoq oraligʻida boʻldi.
Otamiz misoli jar oraligʻida, ulkan tosh ustida
oʻtirdi.

Jar tubsiz boʻldi...

Otamiz hademay ana shu jarga tushib ketadi. Tushib ketishini birov-da bilmaydi. Birov-da
soʻrab-surishtirmaydi. Nom-nishonsiz уо"40ladi...

Kimi-da soʻraydi? Kimi-da surishtiradi? Kimida
eslaydi?..

Otamiz ovozi boricha baqiradi. Qoʻllarini uzatib
baqiradi.

Kimi-da ovoz beradi? Qirlarmi? Qirlar aks sado
beradi. Mayna qilmishday, otamiz ovozini qaytaradi.

Otamiz qoʻllari shalvirab qoladi. Endi, yolgʻiz
tayanchi boʻlmish, yolgʻiz ilinji bo`lmish ayolini
chaqiradi.

Ayol qoʻlidan nima keladi? Yigʻi keladi!

21

Qop-qora bulutlar Archakoʻtal cho`qqilarini
chalib ketdi. Televizor stansiya, Toʻxtamish tova
qirlari-da koʻrinmay qoldi. Bulut katta lalmi
choʻqqilarini-da bosdi.

Shunda... shunda, bulutlar orasida bir chol
paydo bo`ldi. Chol ust-boshlari oppoq boʻldi.
Soqollari-da oppoq boʻldi.

Ostidagi eshagi-da oppoq boʻldi. Taqimida uzun
hassa boʻldi.

Otamiz cholni qayerdadir koʻrganday boʻldi.
O`ylab-o`ylab, esladi: bargga borganda koʻrib edi.

Otamiz koʻngliga tahlika tushdi: «Kim boʻldi,
bu moʻysafid?» deya oʻyladi.




Bulutlar aro momaqaldiroq qarsilladi. Ayqashuyqash tasmalar yonib-oʻchdi: yashin chaqnadi.

Otamiz seskanib tushdi.

Chol parvoyiga-da kelmadi. Chol yaqin keldi.
Yuzlari yaqqol boʻldi.

Otamiz choldan koʻz uzmadi. Koʻnglidagi tahlikalar tarqala bordi.

«Kim boʻldi ekan, bu moʻysafid? Samad
bobomikin? Uning eshagi qora edi-ku? Qarshi maxsummikin? Yo`q, maxsum eshakni befarosat
hayvon deb minmaydi».

Otamiz oʻylab oʻyiga yetdi... Seskandi... Yoqa
ushladi...

«Yo, qudratingdan! Chiningmi shu?»

Ichida kalima qaytardi. Cholga yanada sinchiklab tikildi.

«Koʻrinishi aytib turibdi. Shunday boʻlsa-da,
shoshmagan ma'qul. Kim biladi, ko`zimga shunday
koʻrinyaptimi. U kishida barchaga ayon belgi
boʻladi. Shundan bilsa boʻladi».

Otamiz sapchib turdi. Cholga peshvoz yurdi.
Qoʻli koʻksida boʻldi.

— Assalomu alaykum! — dedi.

— Vaalaykum, bolam, vaalaykum! — alik oldi
chol. — Oʻtir, turish darkor emas, oʻtir. Men bir
yoʻlovchi odamman. Xoʻsh, bolam, adirlardan ketmay qolding, nimu, biror sehri bormi?

Otamiz cholga sinchiklab-sinchiklab tikildi.
Aniq bir fikrga kelolmadi.

— Siz Samad bova emasmisiz? — dedi.

Chol rad ma'nosida bosh chayqadi.

— Ha-a, bildim, bildim! — dedi otamiz. — Siz
Hasan mirobsiz. Togʻdan suv yoqalab kelayapsiz.
Toshloqda sel kelishidan qoʻrqib, qir oshib kelayapsizmi?

Chol qah-qah urdi.

Bulutlar, adirlar kulgidan zirillab ketdi.

Yomgʻir qiyolab-qiyolab yogʻdi.

Yashin toʻlqinlanib-toʻlqinlanib chaqnadi.




— Boʻlmasa, kimsiz? Ayting-da, odamni qoʻrqitmay!

Otamiz chol qoshiga keldi.

Chol olis bogʻlar, paxtazorlarga oʻychan boqib
turdi.

— Qani, omonmisiz, esonmisiz..

Otamiz shunday deya, chol qoʻlini kaftlariga
oldi.

Chol seskanib qoʻl tortdi.

Otamiz cholni tanidi: hazrati Xizr bobo! Boisi,
boshmaldogʻida suyagi yoʻq! U kishining boshmaldogʻi suyaksiz boʻladi!

Hazrati Xizr bobo odamzod mushkulini oson
qilajak, hojatini chiqarajak ezgulik piri!

Otamiz oʻzida yoʻq quvondi! Dardiga davo topishday boʻldi! Entikdi! Yayradi!

Ana oʻsha zot, ana! Shu zotning bir ogʻiz soʻzi!

Nima uchun shu zotni vaqtliroq yoʻqlamadi?

Ana, oxiri oʻzlari yoʻqlab keldi! Oʻzlariga oʻzlari
aytgan-da, borayin, shunday bir kuygan bandam
bor, dardiga quloq solayin, degan-da!

Hazrati Xizr aytsalar, yoqdan bor boʻladi!

Hazrati Xizr bobo ogʻrindilar.

— Men yoʻliqqan odamlar ichida eng noma'quli
sen boʻlding, — dedilar.

— Men nima qildim, hazrati Xizr bovajonim? —
dedi otamiz.

— Qoʻl uzatib, odobsizlik qilding.

— Aybimdan oʻting, hazrati Xizr bovajonim,
aybimdan oʻting!

Otamiz tevarakka alangladi. Tevarak ovloq
boʻldi.

Umrida birinchi marta... birinchi marta... inson
oldida tiz choʻkdi!

Kaftlarini insonga choʻzdi. Yonoqlaridan marjon-marjon yoshlar sizdi...

Dardini yorib-dardini yorib qo`ya berdi:

— Hazrati Xizr bovajonim! Sadagʻangiz
ketayin, hazrati Xizr bovajonim, meni avf eting!




Men tabib deb chopdim, folchi deb chopdim, nodonlik qildim, koʻrlik qildim! Avf eting, hazrati Xizr
bovajonim! Aslida sizni yoʻ“qlashim darkor edi! Men
qayoqqa borishimni bilmadim-da, qayerda ekaningizni bilmadim-da, hazrati Xizr bovajonim! Qola
bersa, huzuringizga borishga haddim sigʻmadi!
Men bir faqir odam boʻlsam, qanday-da boraman!
Endi, ovora boʻlib oʻzingiz kelibsiz, bovajonim!
Qulluq, bovajonim, qulluq! Hazrati Xizr bovajonim, men bir shoʻrpeshona bandaman! Tirnoqqa
zorman! Eshityapsizmi, tirnoqqa zorman! Nima
tilasangiz tilang, manavi choponimgacha sotaman,
aytganingizni aytgandayin bajo keltiraman! Menga
bir farzand bersangiz boʻldi, hazrati Xizr bovajonim!..

— Menga mol-dunyo darkor emas...

— Unda, menga bir farzand bering, hazrati
Xizr bovajonim! Dunyodan qoʻli ochiq ketmayin,
hazrati Xizr bovajon! Mayli, bizga bittagina
Xushvaqt boʻlsa-da boʻladi! Faqirga palov!
Bilasizmi-yo“qmi, Xushvaqt yoʻlida koʻzimiz toʻrt,
hazrati Xizr bovajonim!

— Dunyodan koʻp noliy berma...

— Bizni bu dunyoga bogʻlab qoʻygan emas,
hazrati Xizr bovajonim! Bir kunmas-bir kun
tanamiz soviydi. Shunda, kim bizning isi chirogʻimizni qiladi? Kim otamlab yigʻlaydi? Kim
enamlab yigʻlaydi? Birov, hech boʻlmasa birovgina
otamlab yigʻlasa ekan, birovgina enamlab yigʻlasa
ekan, hazrati Xizr bovajonim!

— Boriga shukur qil.

— Izidan oʻgʻil qoldirib, otasi uchun motam
tuttirmagan erkak, erkak boʻptimi! Orqasidan qiz
qoldirib, enasi uchun qora kiydirib, aza ochdirmagan ayol, ayol boʻptimi! Dunyoga keldim deb yurmasinlar. Hazrati Xizr bovajonim! Koʻpga bergan
tirnoqni bizdan-da darigʻ“ tutmang! Menga rahmingiz kelmasada, enasiga rahmingiz kelsin, Hazrati
Xizr bovajonim! Poshikasta kuyib-kuyib, adoyi




tamom boʻldi, oʻlik bo“lib goʻrda yoʻq, tirik boʻlib
toʻrda yoʻq, hazrati Xizr bovajonim!..

— Men senga farzand berganman...

— Berganingiz yoʻq, hazrati Xizr bovajonim,
berganingiz yoʻq! Siz meni birov bilan adashtiryapsiz, hazrati Xizr bovajonim! Usta Qulmatga kelbat
beraman, oʻsha deyayotgandirsiz-da? Chin, usta
Qulmatda farzand bor, oltita! Menda boʻlsa, birovda yoʻq, hazrati Xizr bovajonim!..

— Qanday otasanki, oʻz farzandingni bilmaysan? Hali koʻp-koʻp farzand beraman.

— A? Koʻp-koʻp farzand beraman dedingizmi?
Qachon-qachon? Qulluq, hazrati Xizr bovajonim,
qulluq! Qani edi, koʻp-ko“p boʻlsa! Oʻnta boʻlsa
oʻrni boshqa, qirqta boʻlsa qiligʻi, hazrati Xizr
bovajonim!..

Hazrati Xizr bobo koʻzdan gʻoyib boʻldilar.

22

Qosh qoraydi.

Bogʻotda odam oyogʻi tindi.

Otamiz qorovulligidan qaytib keldi.

Onamiz chappa burilib yigʻladi.

— Koʻrgan kunim qursin... — dedi.

Otamiz betini olib qochdi.

— Yigʻlama-ye... Men senga nima qildim... —
dedi.

Onamiz aytib-aytib yig`ladi:

— Shu boʻgʻganida oʻlib keta bersam boʻlmasmidi...

Otamiz talmovsirab turib oldi.

— Men boʻgʻdimmi? Men-a? — dedi. — Odamga
tuhmat qilma-ye, men adir-da edim.

— Boʻlmasa kim? Robiya hamsoyaning erkagimi?

— Seni boʻgʻ“dimmi? Seni-ya? Qachon-qachon?

— Bardi chipqon, qachon-qachon!..

— Shu gapingga noma'qulning nonini yebsan.
Men hozirgina bogʻotdan keldim.




— Shu kishining esi joyidami oʻzi?

— Esim joyida, ha, esim joyida...

— Esi joyida boʻlsa, shuytadimi?

— Boʻ`ldi-boʻldi. Undan koʻra, suyunchini
choʻz...

Otamiz boʻlib oʻtmish gapni aytib berdi.

Ayta-ayta, shiplarga qarab jilmaydi, derazalarga qarab jilmaydi!

Shoʻrvani-da jilmaya-jilmaya ichdi!

—Ha-a-a, beshik-meshiging bormi oʻzi, momosi? — dedi.

— Beshik nima qiladi...

— E, hali beshiging yoʻqmi? Unda, shu bozor
Denov borib kelganim boʻlsin!

— Hali vaqtli.

— Vaqtlisi boʻptimi, ehtiyot-da.

— Men oʻzim aytaman...

— Ha-a-a-, sening gaping juft, momosi...

23

Onamiz yuragi oʻynadi, onamiz koʻngli aynidi.

Qoʻllari yuzini ogʻziga tutdi. Osmonga qarabqarab esnadi:

— А-а-аш, -a-a-auf!..

Otamiz esnashdi oʻzicha tushundi. Oʻzida yoʻq
suyundi.

«Ana, hazrati Xizr bovamizning marhamati,
ana!» deya xayollandi otamiz.

Otamiz onamizga siporish qildi.

— Endi, oʻzingni ogʻir ishlardan tiy, — dedi. —
Xafagarchiliklardan saqlan. Toʻyib-toʻyib uxla.
Koʻnglimda sen uchun atab yurganlarim bor. Kuni
kelsin, aytaman.

— Nima ekan, u?

— Hali-hozir aytmayman. Kuni kelsa, aytaman.

— Aytsin, hozir aytsin.

— Yoʻq, boʻlmaydi. Aytsam, sen birovga aytib
qoʻyasan.

— Aytmayman, aytsin, aytmayman.




Otamiz derazaga qarab-qarab:

— Qoʻshiq aytib beraman, — dedi sokin.

Onamiz hayrondan-hayron boʻldi.

— Nima-nima? — dedi.

— Qoʻshiq aytib beraman, deyman... — dedi,
tagʻin-da sokin-sokin.

Onamiz ogʻzini ushlab kuldi.

— Shu kishi qoʻshiq aytadimi? — dedi.

— Esa-chi...

Onamiz piq-piq kuldi.

— Shu kishi-ya?

— E, bizga nima qipti?..

Onamiz bolishga yumalab kuldi.

24

Otamiz adirlarga sigʻmay qoldi!

Yoʻlda horib qoladi deya, onamizga tushlik
tashittirmadi.

Oʻzi kelib ketar boʻldi.

Boʻlar-boʻlmas gaplar aytib, onamizni kuldiribkuldirib turdi.

Kunlar ketidan kunlar oʻtdi, tunlar ketidan tunlar oʻtdi.

25

Otamiz tun chirogʻini yoqib yotdi.

Uy nimqorong£i boʻldi.

Otamiz  chalqanchadan yonbosh boʻldi.
Onamizga oʻgirildi. Bilagini onamiz boʻyni ostidan
oʻtkazdi. Onamiz yuzlarini quchogʻiga oldi.

Otamiz chap qoʻli Xushvaqtning ilk... ilk
beshigiga ketdi. Qoʻli beshik boʻylab yurdi, beshik
uzra yurdi. Bir yuqoriladi, bir pastladi.

Kafti muloyim-muloyim olamni qayta-qayta
siladi. Siladi-siladi, bir manzilda oyoq ildi... Yoʻq,
yoʻq...

Kafti tagʻin quyiladi-yuqoriladi. Oʻng-u chapga
borib keldi. Kafti yugurdi, kafti yeldi, kafti izladi... Yoʻq, yoʻq...




Otamiz ilk beshikka qoʻlini yuzini tutdi. Bor
e'tiborini, bor diqqatini qoʻli ixtiyoriga berdi.
Yuragini qoʻli yuziga jo qildi... Yoʻq, yoʻq...

O`ng qulogʻini onamiz koʻkraklari ostiga qoʻydi.
Nafasini yutdi. Bir lahza qotib qoldi.

Qulogʻi ostida onamiz yuragi duk-duk urdi...

Пк beshik bor! Toʻqqiz oy-yu, toʻqqiz kunlik
muloyim olam bor!

Xushvaqt yoʻq, Xushvaqt!

Otamiz hafsalasi pir boʻldi... Onamiz yuziga
yuzini qoʻydi...

Onamiz piq-piq yigʻlab qoʻya berdi.

— Yigʻlama, boʻladi. Hazrati Xizr bovamiz aytdilar-ku...

Otamiz shunday deya, oʻzini-da, onamizni-da
ovutdi.

Onamiz otamiz bilan tagʻin-da jipsroq yotdi.
Soqollariga yuzlarini siladi.

Olis ayriliqdan keyin koʻrishmishdayin,
bagʻridan qoʻyib yubormadi.

Olis sogʻinishdan keyin koʻrishmishdayin, botbot oʻpdi.

Erkalatishlardan armoni qolmadi...

— Ertaga bozorlab kelmaydimi?

— Bozorlaganim boʻlsin!

26

Onamiz sahar mahali otamizni uygʻotdi.

Otamiz bozor otlandi.

Onamiz zim-ziyo olamga boqdi...

Oy hali tugʻ“madi. Shu bois, olam zimiston
boʻldi. Onamiz oy tugʻajak tarafga qarab turditurdi-da... oʻzini oyga mengzadi, taqdirini olamga
mengzadi!

«Oy-da mendayin tugʻmadi. Olam-da taqdirimdayin zim-ziyo boʻldi...» deya oʻksidi.

Onamiz otamiz bilan xoʻshlashdi.

— Mayli, xush borsin-xush kelsin, — dedi.

Otamiz zim-ziyoga singib ketdi.




Onamiz darvoza qirrasiga peshonasini qoʻydi.
Oʻksib-oʻksib yigʻladi...

Koʻchada echki ma'radi.

Onamiz qayrilib qaradi.

Echkilari koʻchaga tizilib chiqdi.

Onamiz echkilarni ichkari qaytardi. Darvozani
ichkaridan zanjirladi. Zanjirdan choʻp oʻtkazdi.

Supaga kelib oʻtirdi. Peshonasini tizzalariga
qoʻydi.

Tagʻin yigʻladi...

27

Bari gap Termizda hal boʻldi.

Oʻshanda doʻxtir onamizga bor gapni aytdi.
Otamizga aytmish gap... teskarisini aytdi!..

Onamiz doʻxtir gapiga ishonmadi. Otamizdan
pinhona Denov doʻxtirlariga bordi. Oʻzini sinchiklab-sinchiklab qaratdi.

Denov doʻxtirlari-da Termiz doʻxtirlari aytmish
gapni aytdi.

Onamiz otamizga bildirmadi. Ayollar bilan
Denovdan baliq yeb keldim, dedi.

28

Onamiz ichiga yutib yurmish dardlari oʻsha
kundan e'tiboran koʻzlarida balqib qoldi.

Yurakni yashirsa boʻladi. Boisi, yurak koʻrinmaydi. Yurak jamiki dardlarni pinhon tutadi.

Ammo koʻzlarni yashirib boʻlmaydi. Koʻzlar
oʻzini oʻzi fosh etadi.

Shunday boʻlsa-da, otamiz payqamadi!

Otamizga ochiq-oydin aytsinmi? Qanday aytadi?
Aytish, oʻzini oʻzi inkor qilish boʻladi! Ayollik
sha'nini yoʻqqa chiqarish boʻladi!

Keyin ayolman deb yurmasa-da boʻladi!

Mabodo aytsa, gap chiqadi, elga yoyiladi...

Yoʻq, ikki dunyoda-da aytmaydi!

U bir erkak, zoʻr bir erkak baxtini bogʻlab
yuribdi!




Erkak hademay ellikka kiradi. Erkak orzularga
toʻla, erkak umidlarga toʻla!

Erkak tinimsiz yelib-yuguradi, erkak intiq
bo“lib qaraydi, erkak izlaydi! Koʻngil mevasini
izlaydi! Shu mevani topajagiga ishonadi, qoʻliga
olib oʻynatajagiga ishonadi! Yuzlariga, bagʻirlariga
bosajagiga ishonadi!

Ana, erkak beshikka ketdi! Hademay, beshik
koʻtarib keladi!

«Momosi, mana, Xushvaqtning beshigi...»
deydi.

Aniq shunday deydi!

Onamiz boʻlsa... aldaydi! Koʻra-bila turib aldaydi, yonma-yon yotib aldaydi, koʻzlariga tik qarab
aldaydi!

Kimni aldaydi? Umrida koʻz ochib koʻrmish
suyuklidan-suyukli odamini aldaydi!

29

Tong tagi oqarib-oqarib kela berdi.

Onamiz molxona tarafga yurdi.

Mol-hollarga qaradi. Sigir sogʻdi. Buzoq emizdi.
Mol-holni podaga haydadi.

Qoʻshiq aytib-aytib sogʻ“mish mollari, xoʻsh
endi!

Onamiz katak ogʻzida turmish toshni oldi.

Katakda yotmish tovuqlar hadeganda chiqa
bermadi. Ichkarida qurq-qurqlab tura berdi.

Onamiz enkaydi. Katak ichiga qaradi.

Moyak tugib bermish tovuqlari, xoʻsh endi!

Onamiz oshxonada xiyol turdi. Tevarakni qaradi. Sirgʻalib tushmish dokani tagʻin toboqlarga
yopdi. Tagʻin tushib ketmasin deya, doka burchlarini toboq ostiga bostirdi. Taom yuqi idish-toboqlarni qatron qilib yuvdi.

Kelin boʻlib, oʻt yoqmish o`choqlari, xoʻsh endi!

Kelin boʻlib, moy tomizmish qozonlari, xoʻsh
endi!

Onamiz tandir boshiga keldi, roʻ“moli uchlarini




yelkalariga tashlab enkaydi. Tandirga qaradi.
Tandirga suyogʻlik otashkurakni oldi. Otashkurak
bilan uyum-uyum tandir kulini oldi. Tandir ogʻzini
yopib qoʻydi.

Kelin boʻlib non yopmish tandirlari, xoʻsh endi!

Onamiz eshik-orani supurdi. Uy shiplarida
osilib turmish qora qurumlarni olib tashladi.
Derazalarni yaraqlatib artdi. Uylarni supurib-sidirdi. Yuk-yoplarni kelishtirib-kelishtirib taxladi.

Kelin boʻlib kelmish uylari, xoʻsh endi!

Onamiz zinada choʻnqayib oʻtirdi.

Tagʻin yigʻladi. Oʻpkasini bosolmay yigʻladi.
Hiq-hiq yigʻladi.

30

Oftob olmalar uchini chalib yubordi.

Onamiz roʻmoli uchlari bilan bet-boshini oʻradi.

Darvoza taraf yurdi. Darvozadan tashqariladi.
Devordan boʻyladi. Qadrdon hovlisiga qaradi.
Soʻnggi... soʻnggi bor qaradi...

Ohista-ohista yurdi-yurdi, tagʻin oyoq ildi.
Ketiga qayrilib qaradi.

Shunda, izidan iyarib kelmish Olapar itini
koʻrdi.

— Qol, qol! — dedi.

Olapar besh-olti qadam qoldi. Ammo, tagʻin
iyarib keldi.

Onamiz oyoq ilsa, Olapar-da oyoq ildi. Onamizga
qarab-qarab tura berdi.

Onamiz hafsalasi pir boʻldi. Yolida davom etdi.

Onamiz toʻlib-toshib odimladi, bosar-tusarini
bilmay odimladi!

Poyidagi mana bular qator-qator uylarmi?

Yoʻq, bular mayda-mayda oq toshlar! Ranglirangli kesaklar!

Onamiz toshlar bilan kesaklarni yanchibyanchib odimladi!

Mana bular nima? Teraklarmi? Tutlarmi?

Yoʻq, bular nogiron-nogiron giyohlar!




Onamiz giyohlarni ezib-ezib odimladi!

Hay, boʻy bermish togʻlarmi?

Yoʻq, togʻlar emas, yoʻq! Bular bolalar oʻynayajak hammompish uylar!

Onamiz hammombpish uylarni bosib-bosib odimladi!

Togʻlardagi qorlar... qop-qora boʻldi!

31

Bu vaqt otamiz Qizilsuv boʻyiga kelib qoldi.

Loyqa daryo yoqaladi, sayoqroq kechuv izladi.
Tavakkal qildi, bir yoymadan ot soldi.

Daryo ot qornini yuvib-yuvib oqdi.

Otamiz kechuvdan chiqdi. Daryo boʻyida joylashmish loyqoʻrgʻon sari koʻtarildi.

Otini qoʻrgʻon oldi otxonaga boyladi. Taroqi
xurjunni buklab-buklab qoʻltiqladi.

— Bismillohi rahmoni rahim! — deya bozor
oraladi.

Bozor tumonat odam boʻldi. Qadam bosadigan
yer taxchil boʻldi.

Havoda kabob, somsa, manti hidi anqidi.

Sonsiz ovozlar quloqni garang qiladi. Kim
gapiryapti, kimga gapiryapti, nimani gapiryapti,
bilib boʻlmadi.

Bozor sonsiz chumchuqlar gʻimirsib chirqillayotgan uyaday boʻldi!

Otamiz bozorchilar bilan toʻqnashib-to“qnashib
yurdi, turtinib-turtinib yurdi.

Favqulodda pillachi agronomga duch keldi.

Agronom otamizni koʻrib-koʻrmaslikka oldi.

Otamiz agronom bilagidan qoʻshqoʻllab ushladi.

Agronom yalt etib oʻgirildi.

— E-e, Qoplon aka! Bozorlabsiz-da? — dedi.

Otamiz qoʻltigʻ“idagi xurjunga ishora qildi.

— Tirikchilik, ha, tirikchilik! — dedi.

— Ha-a, ma'qul-ma'qul!

Agronom yoʻlida davom etdi.

Otamiz agronom ketidan qarab-qarab qoldi.




«Befahm! Diplom boʻlgan bilan, farosat boʻlmagandan keyin, qiyin ekan-da...» deya oʻyladi.

Yoʻ“lida davom etdi. Mayiz bozorini yonlab
yurdi.

Mayizchilar tizilib oʻtirib ovoz berdi:

— Kep qoling. Hoʻjasoatning mayiziga!

— Arzon qildim, kilosi oʻn soʻm!

— Sinoning mayizi shoʻr boʻladi, Xoʻjasoatnikidan qolmanglar, misol uchun!

Otamiz oxirgi gapni aytmish Yoʻldosh qorovulni tanib qoldi. Yoʻlini atayin qorovul oldidan soldi.
Qorovul oldida atayin ohista-ohista odimladi.
Atayin qirinib-qirinib yoʻtaldi.

— Yoʻlingiz unsin, Qoplon aka! — dedi Yoʻldosh
qorovul.

Otamiz go`yo, favqulodda koʻrishib qolmishday,
yuzlari yorishdi.

— E, ha, inim, bozoringiz unsin! — dedi.

— Aytganingiz kelsin! Qani, bundaygina yuribsiz, misol uchun?

Otamiz qoʻli bilan xurjunni koʻrsatdi.

— Tirikchilik, mana, tirikchilik! — dedi.

— Hozir yoʻl boʻlsin, misol uchun?

Otamiz... otamiz niyatiga yetdi!

— Shu, beshik bozoriga borayapman, Yoʻldosh
inim! — dedi. "

— Ana-ana! Buyursin, buyursin, misol uchun!

Otamiz tagʻin-da ochildi.

— Qulluq-qulluq! — deya bosh irgʻadi.

— Aytganday, toʻngʻich nevaramizni koʻrayapsiz-da, misol uchun?

— Shunday, shunday!

Yoʻldosh qorovul oʻylanib qoldi. Bir nima demoqchi boʻldi. Ogʻiz juftladi-da, yana tagʻin indamadi.

— Bir nima demoqchi boʻldingiz shakilli,
inim? — soʻradi otamiz.

— Endi, Qoplon aka, yoshingiz ulugʻ, sizga
oqsoqolchilik qilib bo`ladimi, misol uchun!




— E, oqsoqolchiligi boʻptimi, ayta bering-da!

— Misol uchun aytsam, eski beshik yaxshi, aka!
Ayniqsa, serfarzandlarning beshigini olsangiz, nur
ustiga nur boʻladi, misol uchun!

— Unda, beshik olmaganingiz ma'qul, deysizda?

— Ha-da! Mana, biznikini olib turing, misol
uchun!

— Unda, sizning aytganingizga yurdim, inim!..

Otamiz iziga burildi.

32

Do`konlarni aylandi. Olmasa-da, ayrim narsalar
narxini soʻrab-surishtirdi.

Do`konlarni aylandi-aylandi, kitob doʻkoniga
kelib qoldi.

«Eh-he-e-e! — dedi ichida. — Buncha koʻp
qogʻozi»

Endi ketmoqchi boʻlib edi, ichkaridan bir qiz
chiqib keldi.

— Ha, bova, qanday kitob berayin? — dedi.

Otamiz, yoʻq degan boʻlib bosh chayqadi.

— Oʻgʻilmi, qizmi? Necha yoshda?

Otamiz ketishini-da bilmadi, ketmasini-da bilmadi. Nima deyishini-da bilmadi!

— Oʻgʻil! — deb yubordi.

Qiz tokchadan katta kitob olib uzatdi.

— Mana shuni oling, — dedi.

Otamiz kitob yuzini tomosha qildi.

Kitob yuzida ulkan mushuk choʻnqayib oʻtirdi.

«Kitob ana shu mushuk haqidadirov...» deya
oʻyladi.

Kitobni qaytib berdi.

Turdi-turdi, oʻylab qoldi. Chindan-da kitob olib
borsa boʻlmaydimi? Xushvaqt katta boʻlsa oʻqiydida?..

Otamiz eshitgan-bilgan kitoblarini bir-bir yodga
oldi.

— Shu, Kumushbibidan bormi? — dedi.




— Qanaqa Kumush?

— Haligi, margʻilonlik Kumushbibi.

— Yozuvchimi?

— E, yoʻgʻ-e, haligi... Otabekning qayligʻi-chi?

— Ha-a, «Oʻtgan kunlar» deng. Bor, bor.

— Shundan ber, Kumushbibidan ber.

Qiz kitobni topib keldi.

— Otabek kerak emasmi? — deya jilmaydi.

— Kumushbibi qayerda boʻlsa, Otabek-da shu
yerda boʻladi-da.

Otamiz doʻkondan choyxonaga yoʻl oldi.

Ikki kilo qovurilgan baliq oldi. Yarmini oʻzi
tushlik qildi. Yarmini qogʻozga oʻrab, xurjunga
soldi.

— Ayolimizga, — dedi oʻzicha.

83

Otamiz hamsoya-qoʻllarnikiga ovoz berdi.

— Ay, hamsoya, oʻsha yoqda bizniki yo`qmi? —
dedi.

— Bugun koʻrmadik, — javob berdi hamsoyalar.

Birov-yarim bilan gap sotib oʻtiribdi-yov deya,
hovuzdan xabar oldi.

Hovuzda-da boʻlmadi.

Supaga choʻnqaydi. Ayoli yoʻliga qaradi.
Darvoza tiq etsa qaradi.

Qosh qoraydi.

Mollar podadan qaytdi.

84

Otamiz toqati toq boʻldi.

Qahr bilan otlandi. Qaynogʻasinikiga yoʻl oldi.
Ostonada otdan tushmay ovoz berdi.

— Ay, bu yoqqa bir qaranglar! — dedi.
Ichkaridan ayol ovoz berdi.
Derazadan toʻkilmish nurni bir soya kesib oʻtdi.
Ostonada qaynagachisi qora berdi.




— Shu yoqqa bizniki keldimi? — soʻradi otamiz.

— Keldi, qani, ichkarilang, — dedi qaynagachisi.

— Yomon...

Otamiz: «yomon xotinning uyi koʻp, poraxoʻrning goʻyi koʻp», deya uzib-uzib olmoqchi boʻldi.

Ammo, ayoli ogʻiroyoq arafasida ekanini oʻyladi. Shashtidan qaytdi.

— Mehmon degan qosh qorayguncha oʻtira
berar ekan-da. Roʻzgʻor deganni-da oʻylaydida... — dedi.

Qaynegachisi ichkarilab qaytdi.

— Bormayman, deyapti, — dedi.

— Nima-nima deydi?

— Bormayman, keta bersin deyapti.

— El.

Otamiz otdan tushdi. Otni darvoza ustuniga
bogʻladi. Ichkariladi.

Shu vaqt derazadan toʻkilmish nurni tagʻin bir
soya kesib oʻtdi.

Galdagi uy derazasi yorishdi.

— Qani? — dedi otamiz.

— Ana, narigi uyga oʻtib ketdi, — dedi qaynegachisi.

Otamiz qaynegachisi koʻrsatmish uyga kirib
ketdi.

Xiyoldan keyin qaytib chiqdi.

Qaynegachisi qoshiga keldi.

Boshi bilan onamiz oʻtirmish uyga imo qildi.

— Anaviga nima boʻldi? — dedi.

— Bilmasam.

— Gapirsam, miq etmaydi?

— Kim biladi. Ertalab oʻzi kirib keldi. Endi
uyimga bormayman, dedi. Soʻrab edim, indamadi.

— Yo, biron nima deb aynitdingizmi?

Qaynegachisi bir parda koʻtarildi.

— Ha, qaynsinglim kun sayin yasharib kelayapti! — dedi. — Sizdan aynitib, oʻn sakkiz yashar
boʻzbolaga beraman!




— Boʻlmasa, nimaga bunday qiladi?

— Men ne bilaman? Ana ayolingiz, ana siz!
Gaplasha bering-da!

Otamiz tagʻin onamiz oldiga kirib ketdi.

Bu safar koʻp qolib ketdi.

Bir mahal, eshik qarsillab-qarsillab yopildi.

Qaynegachi derazadan tashqari qaradi.

Hovlida otlanayotgan kuyovini koʻrdi.

v

Kavkabistonda oy balqidi.

Oydin sutga chayganday oppoq bo'ldi.

— Ko'ʻzlaringga boqishlarim... boqishlarimizning
oʻzi bir doston, momosi. Bovujud, shoirlar bilmadi,
bilsa, elga yoyardi.. Men senga aytsam, momosi,
boqishlar-da hali oʻzimizniki...

Olis-olis oydinlar.

Olis-olis oqshomlar.

Endi qaytib boʻlmas olis bir olam...

— Gohida atayin oʻyda o'tiraman, momosi,
bolalar meni yoʻq deb o`ylaydi, devordan oshib kiradi. Zardolilarga chiqadi, to'ygunicha yeydi. Qoʻyinlarini toʻldirib ketadi. Men yayrab-yayrab qarayman... eshityapsanmi, momosi, bizning zardolilarni
bolalar yeyapti, bolalar! Shu, ko'cha yuzlariga-da
mevali daraxtlar eksammi deyapman, momosi.
O'tgan-ketganning ogʻzi tegadi-da, bolalar yeydida...

1

Otamiz yolgʻiz yashadi.

Achchigʻi tarqatguncha ayoli yoʻqligi bilinmadi.

Keyin-keyin bilindi.

Ayolini qoʻmsab-qo“msab entikdi. Bolishni
bagʻriga bosib-bosib entikdi. Hovlini aylanibaylanib entikdi...

Ayoli xumor qildi!..




Otamiz otlandi. Yoʻlga tushdi. Zim-ziyo koʻchalardan yurdi.

Qaynogʻasi devori oldida oyoq ildi. Devordan
boʻyladi.

Zim-ziyo hovliga bot-bot qaradi. Entikib-entikib
qaradi...

Ayoli havosini olib-olib qaytdi...

2

O`ʻyladi-oʻ“yladi, togʻasini qaynogʻasinikiga
yubordi.

Togʻasi kuyinib-kuyinib qaytib keldi.

— Koʻr boʻl, ha, koʻr boʻl! — deya yer mushtladi. — Koʻrgina bo£ʻl!..

— Ogʻzingga tosh-e! — dedi xolasi.

Togʻasi tagʻin yer mushtlab-yer mushtlab kuyindi:

— Otang rahmatlik aytdi, enang rahmatlik
aytdi, ajrash, turmushing turmush boʻlmaydi,
dedi! Aytganlari keldimi? Mana, keldi! Oʻzingning
umringni oʻzing koʻkka sovurding! Uyam oʻylaganda...

— Nimani oʻylagan-da? — dedi otamiz.

— O`ʻ`ylagan-da, erkak odamning qaygʻusi bolami, oʻzim ketib, peshonamni bir sinab koʻrayin
degan-da!

— Ketsa, keta bersin! — dedi xolasi. — Ayoli
topiladi! Poʻlat pichoq qinsiz qolmaydi!..

«Yo, chini bilan u shunday oʻyga bordimikin-a?»

Otamiz xayolidan shu gap oʻtdi.

Oʻtirdi-oʻtirdi, dadil ham kesib gapirdi:

— Boʻpti, endi yangi roʻzgʻor qilganim boʻlsin.

8

Togʻasi xesh-tabor bilan kengashdi, maslahatlashdi.

Otamizga ayol qidirdilar.

Ikkita ayol topdilar. Ikkovini-da eri mashina
falokatida ketibdi.




Biri oʻttiz beshlarda, farzandsiz boʻldi. Biri
qirqlarda, qoʻsh farzandli boʻldi.

Xolasi ra'ykorchilik qildi.

— Eshik koʻrganni olma, beshik koʻrganni ol! —
dedi. — Oygul binoyi, farzandi bor...

Togʻasi sovchilikka yoʻl oldi.

Ayol boʻlmish ota-onasini koʻndirdi. Ayol
boʻlmish bolalarini koʻrdi.

Bolalar bir-biridan suyumli boʻldi!

— Yaxshi boʻldi, jiyanimizga farzand boʻladi, —
dedi togʻasi.

4

Onamiz, otamiz yangi roʻzgʻor qilayapti, deya
eshitdi.

Onamiz kuyib-kuyib ketdi!

Deraza tokchasiga tirsakladi.

— Goʻrga boʻlsa, menga nima... — deya
pichirladi.

Kaftini iyagiga qoʻydi. Boshini chapga xiyol
qiyshaytirdi, tashqariga tikildi.

Yuzlari lov-lov etdi. Yonoqlari bulk-bulk uchdi.
Koʻkraklari osti oʻpirilib tushayotganday boʻldi.
Oʻpirilish koʻksini borgan sayin quyiga bosdi.

Buni ogʻriq-da deb boʻlmaydi, gʻashlik-da deb
boʻlmaydi.

Goʻyo, koʻkraklari ostida zilday bir nima ipda
osilib qoldi. Bordi-yu, iplar uzilsa, qomatini
koʻtarib turmish zilday nima yerga tushadi, chilchil boʻladi...

5
Koʻkragi ostidagi zilday nima birdan toshday
qotib qoldi.
Onamiz kerishdi. Shunda-da boʻlmadi.
Qotib qolmish nima yumshab-da ketmadi,
tushib-da ketmadi.




Onamiz uqalamoqchi boʻldi. Barmoqlari borishi
bilan koʻkrak etlari pir-pir uchdi. Etlari oʻzini olib
qochdi.

Onamiz endi barmoqlarini olisroqdan olib bordi,
avaylab olib bordi. Kafti bilan ohista-ohista uqaladi. Koʻzlarini yumib uqaladi.

Koʻkraklari ostida barmoqlari soyasini his etdi.

Nihoyat, koʻksini gʻijimlamish zilday nima
qoʻyib yubordi.

Peshonasidan sovuq-sovuq terlar oqdi.

Oʻtirdi-o“tirdi, miyigʻida kuldi. Bir gapni
ma'qullamishday, bilinar-bilinmas bosh irgʻadi.

Ich-ichidan kuya-kuya:

— Uylansa, oq butum qora kuyarmidi... — deya
pichirladi.

6

Ayol zoti azzancha oʻziga toʻq boʻlsin, yeganichgani oldida boʻlsin, azzancha serurug“ boʻlsin,
seravlod boʻlsin, baribir... baribir, oʻz oti oʻzi
bilan... zaifa boʻladi!

Shu bois, ayol zoti hamisha boshida panohi
boʻlishini xohlaydi.

Ayol zoti azzancha oʻziga mustaqil boʻlsin,
magʻrur boʻlsin, baribir, ana shu panohiga bosh
egib yashaydi.

Bosh panohi amaldormi? Bosh panohi kambagʻalmi? Koʻrmi yo kalmi? Bosh panohi mayibmi?

Baribir, ayol zoti uchun baribir!

Koʻmirchi boʻlsin, temirchi boʻlsin, to`rt devor
ichida suyukli boʻlsin!

Ayol zoti ana shu bosh panohiga suyanib
yashaydi!

Boshi ochiq...

Ayol zoti azzancha xoʻrlikni koʻtaradi, azzancha
tahqirlashni koʻtaradi. Ammo «boshi ochiq», degan
gapni koʻtarolmaydi!

«Oʻnta oʻgʻlim boʻlmasin... cholim oʻlmasin»,




demish gap, ayollar yuragidan otilib chiqqan
boʻladi!

Bu dunyoga kimni boylab qoʻyib edi-da, ayol
zotini boylab qoʻyadi?

Dard bor, bosh yostiqqa tegish bor.

Ana shunda, suyab turgʻizajak tanmahram
kunga yaraydi. Ana shunda, ogʻizga suv tomizajak
tanmahram kunga yaraydi.

Erkak zoti yomon boʻlib tugʻilmaydi! Qarsak
ikki qoʻldan chiqadi!

Oʻzi yaxshilab oladi! Nima desa, xoʻp deydi!
Qoʻlini kosov qiladi, sochini supurgi qiladi!

Mayli, bolalari onamizni oʻz onasi oʻrnida
koʻrmasa-da, mayli! Ammo onamiz ularni oʻz bolasi
oʻrnida koʻradi! Bir onachalik qaraydi!

U kishi ana shunday bir erkakdan umidvor
boʻldi!

7

Otamiz qaynogʻasi darvozasida oyoq ildi.
Uzangidan oyoq oldi. Otini yetaklab ichkariladi.

Ichkarida jamoa jam boʻldi.

Otamiz jamoa bilan yuzma-yuz boʻldi. Yugan
tutamlab, dol turdi.

Salmoqlab-salmoqlab, ayoli javobini berdi:

— Ikki taloq! Boʻldimi? — dedi.

Deraza oldida oʻtirmish Oymomo onamiz oʻz
javobini eshitdi.

Onamiz akasi muztar boʻlib qotib qoldi.

Hamsoya-qoʻllar achinish ham qaygʻurish bilan
bosh chayqadi.

— Qaynsingilginam umri xazon boʻldi! Boshqa
erkakka tushganida haligacha nevarali boʻlardi!

Bu gapni onamiz yangasi aytdi.

Hamsoya-qoʻllar dalda berdi:

— YTaqdir-peshona ekan-da, kim oʻylabdi deysiz...
— Hali joyi chiqadi!




— Чоу1 сшава, Бегати 21

— Hali qoʻchqordayin-qoʻchqordayin oʻgʻillar
koʻradi!

— Hali popukdayin-popukdayin qizlar koʻradi!

— Teshik munchoq yerda qolmaydi!..

8

Otamiz jamoadan koʻzini olib qochdi.

Yerga qaradi. Mungʻayib qoldi.

Yer ostidan togʻasiga qarab-qarab oldi.

O`zini juda-juda yomon sezdi. Oyogʻi ostida yer
bormi-yoʻqmi, bilolmadi. Oʻzini omonat sezdi.

Mungʻaymish koʻyi ketiga qayrildi. Yerdan koʻz
olmay ot yetakladi. Ohista-ohista odimladi. Yer
sungalab-yer singalab odimladi. Mungʻayib-mungʻayib odimladi.

Bosh koʻtarish uchun majoli-da qolinadi, haddida qolmadi! Bosh koʻtarish uchun botinolmadi!

Ichkaridan togʻasi ovozini eshitdi.

— Endi, bari xudo tarafdan, quda, — dedi
togʻasi. — Siz ham, biz ham aybdor emasmiz. Endi,
kelin boʻlmish yuk-yoplarini olib kelish uchun
borasizlarda. Oʻzim boshida turib, ipidan ignasigacha boʻlib beraman...

Otamiz yer ostidan ketiga qaradi. Yurak-bagʻri
haminqadar ezilib-ezilib ketdi!

Hamisha qayqayib-qayqayib yurmish oti,
hamisha koʻkrak kerib-koʻkrak kerib yurmish oti...
boshi xam boʻlib-xam boʻlib qadamladi! Yerga
tumshuq berib-tumshuq berib qadamladi! Yerga
koʻz tikib-koʻz tikib qadamladi!

«Yomon boʻldi, ko“p yomon boʻldi, — xayollandi otamiz. — Endi shuni, shu jonivor bilmasa nima
qipti?»

Otamiz hadahaladi. Darvozadan tashqariladi.

Uzangiga oyoq ildi. Otiga qamchi urdi.




9

Otamiz chayladan adoqladi.

Adir adogʻida qantarilmish otini mindi. Uyiga
yoʻl oldi.

Darvozani ochdi. Koʻchada sochilib yurmish
mol-hollarni ichkari kiritdi. Mol-holga qaradi.
Otini oxuriga boyladi.

Hovli oʻrtasida serrayib qoldi.

Hovli zim-ziyo boʻldi. Milt etmish shu'la
boʻlmadi.

Ichkarilab, uy chirogʻini yoqdi. Koʻrpachaga
choʻzildi. Etigi qo'njidan qamchini oldi-da, ohistaohista etik qoʻnjiga urdi, koʻrpachaga urdi, devorga urdi.

Yotib yotolmadi, uxlab uxlolmadi.

Tagʻin tashqariladi.

Bir qurbaqa sapchib-sapchib keldi. Derazadan
toʻkilmish nurda toʻxtadi.

Nur, otamiz gʻashini keltirdi. Ichkarilab, chiroqni oʻchirib keldi.

Tok vayishi ostida choʻk tushdi. Oyoqlarini
chalishtirdi. Joylashib oʻtirdi. Vayish ustuniga
yagʻrin berdi. Boshini-da ustunga qoʻydi.

Boshi uzra nazar soldi. Qop-qoraymish vayishga
tikildi. Tikildi-tikildi, koʻzlari ilindi...

Xoʻrozlar qichqirigʻidan, buzoqlar ma'rashidan
uygʻondi.

Tobora yorishib kelmish osmonga qaradi.
Mungʻayib-mungʻayib qaradi. G“aribona-gʻaribona
qaradi...

Otasi bor edi, otasiga suyanar edi. Otasi qazo
qildi.

Ayoliga suyanib qoldi.

Onasi bor edi, onasiga suyanar edi. Onasi-da
ketdi.

Tagʻin ayoliga suyanib qoldi.

Endi, yolgʻiz suyanchigʻidan-da ajraldi. Yolgʻiz




yupanchidan-da ajraldi. Yolgʻiz yupanchidan-da
ajraldi. Yolgʻiz panohidan-da ajraldi.

Toʻrt tarafi qibla boʻlib qoldi!

Endi... Manavi ustunga suyanib qoldi!

10

Otamiz otiga qaradi-yurdi.

Qoʻylar yemish dardida otamizga suykaldi.

Otamiz qoʻylarni turtib-turtib tashladi, jerkibjerkib tashladi.

Otini egarladi, tashqari yetakladi.

Darvozani tashqaridan qulfladi. Egar qoshidan
oldi, uzangiga oyoq ildi.

Ot shaxdam-shaxdam qadamladi.

Tong yellari hur-hur esdi.

Otamiz tegirmon oldidan yo£l oldi.

Tegirmon ostidan shovullab otilmish suv yoʻlni
koʻndalang kesib oqdi.

Otamiz kechuvda jilovni boʻsh qoʻydi.

Ot bosh koʻtarmay-bosh koʻtarmay suv ichdi.

Shunda:

— Assalomu alaykum, Qoplon aka! — demish
ovoz keldi.

Ovoz qayoqdan keldi, suv shovullashida bilib
boʻlmadi. "

— Men bu yoqdaman, misol uchun! — dedi
OVOZ.

Otamiz tegirmon supasida turmish Yoʻldosh
qorovulni koʻrdi.

Qorovul bel bogʻidan qoʻshqoʻllab ushladi. Kulib-kulib qarab turdi.

— Tegirmonga keldingizmi, misol uchun? —
dedi.

Otamiz nima deyishini bilmadi.

— Shunday, shunday... — deya bosh irgʻadi.
Yoʻldosh qorovul tap etib supadan tushdi.
Otamiz bilan koʻrishib-soʻrashdi.




— Bug`doyingizni qaysi burchakka qoʻyib edingiz, misol uchun? — dedi.

— Nima edi?

— Bugʻ`doyingizni ichkaridan topib olaman-da,
tegirmonga solaman, misol uchun. Tushgacha
tegirmondan chiqadi. Tushda kelib otga ortib keta
berasiz, misol uchun.

— Yo`q...

— Yoʻgʻi boʻptimi, misol uchun. Bogʻqorovul
boʻla turib, tushgachayin oʻtira berasizmi? Uzumlaringizni chumchuq yeb ketadi, misol uchun! Mana
biz oʻtirsak, boʻla beradi. Biz makkajoʻxori qorovuli. Makkajoʻxorini it yeydimi, misol uchun...

Otamiz xoʻrsindi. Tevarakka alangladi. Yoʻl
boʻyi simyogʻoch simlarida tizilib turmish qaldirgʻochlarga tikildi.

Yoʻldosh qorovul, otamiz istihola qilayapti,
deya oʻyladi. Tagʻin gapga tushdi.

— Navbatda turganlar janjal qiladi, deb
oʻylayapsizmi, misol uchun? Chin, tegirmon navbati bilan, deydilar, misol uchun. Lekin men tegirmonchi bilan gapirishaman-da. Shunday-shunday,
deyman-da, misol uchun...

Otamiz qamchi sopi bilan qaldirgʻochli simlarga
ishora qildi.

— Shu simlarda tok bor-a? — dedi.

— Ha, tok bor, misol uchun.

— Unda, nimaga qaldirgʻochlarni tok urmaydi?

— Shuni bilmadim-a, misol uchun. Chopib
borib, Nikolay montyordan bilib kelayinmi, misol
uchun?

Ot suvdan bosh koʻtardi.

Otamiz otni tizzalari bilan niqtab haydadi.

Ot suv sachratib-suv sachratib kechuvdan oʻtdi.

Otamiz yoʻlida davom etdi.

Yoʻldosh qorovul otamiz ketidan qarab qoldi.




11

Otamiz tegirmondan olisladi.

Tonggi havodan badanlari junjikdi. Choponi
oʻngirlari yonlariga yoyildi.

Bor vujudi bilan, bor tani bilan... qoʻmsash
qoʻshigʻini aytdi...

Ulkan tol tevaragini bir aylanib oyoq ildi. Yerga
tushdi. Otini tol tanasiga boyladi.

Yelkasidan nafas oldi. Badanlari qizidi. Yoqalarini ochdi.

Azim yongʻoq ostiga bordi. Yongʻoq tanasiga
suyanib oʻtirdi...

12

Poyida buloq suvlari tiniq oqdi, sokin oqdi.

Poʻst tashlamish yongʻoqlar buloqqa choʻlpchoʻlp tushdi. Buloqda qalqib-qalqib oqdi...

Otamiz buloqdan hovuchlab-hovuchlab oldi.
Ogʻzini chaydi. Yuziga sepdi. Oʻzini sovutdi.

Buloq boʻyidagi kiyik oʻtlarga termilib oʻtirdioʻtirdi... Eslash qoʻshigʻini aytdi...

13

«...Zardoli bargi misol qayrilma oy, bulutsiz
oqshom osmonida havolandi.

Oqshom tagʻin-da oppoq, tagʻin-da nafis boʻldi.

Qovjirab yotmish qiyoq oʻtlar shamolda chayqaldi. Shamolda ayqashdi, ajib tovush berdi.

Barglar shitir-shitir etdi.

Pishib me'yoridan oʻtib ketmish zardolilar
yerga tap-tap tushdi.

Oqshomdan zardoli hidi anqidi.

U, Oymomo sochini ushladi...

Oymomo roʻmoli chetidan oʻpkalanib-oʻpkalanib
qaradi...»




14

Eslash qoʻshigʻi avj oldi:

— Ha-a-ay...

Otamiz otlandi. Adirga yoʻl oldi.

Adir gʻuj-gʻuj daraxt boʻldi. Zardoli, olma,
jiyda, yongʻoq, doʻlana... boʻldi. Ularni tabiat ekdi,
tabiat koʻkartirdi. Shu bois, oti yovvoyi olma
boʻldi, yovvoyi yongʻoq boʻldi.

Bu yil daraxt barglari uchi sariq-sariq boʻldi.
Demak, qish kech keladi. Bordi-yu, barglar ostidan
sargʻayib boshlasa, qish erta keladi.

Otamiz ot jilovini oʻz holiga qoʻydi.

Yer sinchiklab-yer sinchiklab qaradi...

Shu yerlarda... Xuddi shu yerlarda bir so`qmoq
boʻlar edi. So“qmoq bogʻ“ tarafidan... Oymomo ishdan qaytar edi. Otamiz xuddi shu yerda Oymomo
yoʻlini poylar edi...

Bu, koʻrishuv qoʻshigʻi boʻldi!

Endi u soʻ“qmoqlar yoʻq...

Soʻqmoqlar koʻmilib ketdi. Izsiz, nom-nishonsiz
koʻmilib ketdi...

15

Bir kaltakesak xazonlarni shitirlatib-shitirlatib
chopdi.

Ot seskanib oyoq ildi. Qulogʻini ding qildi.

Otamiz jilovni orqaga burdi.

Ot oʻzi yurmish egri so`qmoqdan yuraman, dedi.

Ammo otamiz otni tikkasiga soldi.

Yoʻlda yoʻngʻichqapoya keldi, ariq keldi, oʻrchuqur keldi. Ot baridan sapchib oʻtdi, baridan
irgʻib oʻtdi.

Koʻrishuv qoʻshigʻi poyonladi.

Qoʻshiq yovvoyi daraxtlar ostida qoldi. Nomnishonsiz soʻ“qmoqlarda qoldi...




16

Otamiz Sayrak adirda jilov tortdi. Egar qoshiga
jilov ildi.

Ot boʻyni koʻzoynak ilon misol gajak-gajak
boʻldi.

Ot pishqirdi. Old tuyoqlari bilan tars-tars yer
tepdi.

Otamiz, qamchi sopi bilan telpagini ketiga
surdi. Qamchili qoʻlini soniga tiradi.

Yelkadan nafas oldi. Qirinib yoʻtaldi. Qoʻshiq
ayta berib qaqrab qolmish tomogʻini namladi.

Nazarini bogʻlarga berdi...

17

Shu koʻyi oʻtirdi-o“tirdi... oʻzining soʻnggi...
eng soʻnggi qoʻshigʻini boshladi...

Bu, xayrlashuv qoʻshigʻi boʻldi, alvido qoʻshigʻi
boʻldi!

Tonglar bepoyondir, bepoyon! Olis-olis ufqlarda
tong. Bobotog“ choʻ`qqilarida tong. Dagraz suv
ombori uzra tong. Qishloq uzra tong. Bog`larda
tong. Terak uchlarida, barglarida tong. Gala-gala
chumchuqlar parvozida tong. Ot yollarini
oʻynamish sokin yellarda tong. Kuylovchi soqolini
silamish salqin sabolarda tong.

Qoʻshiqda-da tong!

18

Sokin bogʻ uzra bir gala chumchuq oʻynadi.

Chumchuqlar turnaqator boʻlib tizildi. Gʻ“uj
boʻldi. Yoppasiga terak shoxlariga yopirildi. Tagʻin
parvozlandi.

Jimjit terak qoʻynida parr etmish koʻr ovoz
keldi.

Bir toʻrgʻay havolanib-havolanib oʻynadi. Oʻz
oʻyinidan, tong havosidan mast boʻlib sayradi. Bir
joyda muallaq turdi. Chalqancha yotdi. Quyiga




shoʻngʻidi. Tagʻin yuqoriladi. Koʻkka toʻsh berdi.
Joyida qotib qoldi. Tagʻin to“lqindayin-toʻlqindayin
parvozlandi...

Alvido qoʻshigʻi avjida boʻldi!

19

Kun, tongni yoqib yubordi.

Olamdan oppoq parda koʻtarildi.

Bobotog“ choʻqqisida turmish dum-dumaloq
kun, teraklar uchini chalib ketdi.

Bir terak shoxida chumchuqlar zorlanib-zorlanib chirqilladi.

Chumchuqlar ilon koʻrsa, ana shunday zorlanib
chirqillaydi...

Alvido qoʻshigʻi qiyomda boʻldi:

— Lalaylam, la-a-am!...

Bebosh sabolar terak barglarini chappa-chappa
qayirdi.

Fotmachumchuqlar shoxma-shox likilladi.

20

Qishloq tarafdan kelmish soʻ“qmoqda otliqlar,
eshaklilar koʻrindi, piyodalar koʻrindi.

Birov uloviga savat osib oldi, birov qoʻltigʻiga
savat qisib oldi.

Dehqonlar uzum uzishga kela berdi.

21

Brigadir otini yoʻngʻichqapoya girdiga boyladi.

Terakzor yonlab yurdi. Chumchuqlar zorlanmish terak oldiga bordi.

Enkayib-enkayib qaradi. Birdan... iziga qarabqarab qochdi.

Brigadir qoʻlini qoshi ustiga qoʻyib qaradi.

— Hoy, Qoplon aka! — dedi. — Belni olib choping! Anavi terakda bir darranda oʻralib yotibdi!




22

Otamiz alvido qoʻshigʻini bekam-u koʻst aytdi.
Umrida ilk bor... ilk bor, qoʻshigʻida soʻz ishlatdi.
Qoʻshiq qiyomida koʻnglidan bir soʻz otilib chiqdi:
— ...Ku-u-uyga-a-ayl..
Otamiz alvido qoʻshigʻini bogʻlar oralab boʻlinmish mehnatkashlarga qarab aytdi.
Mehnatkashlarni qoʻshiq bilan kuzatdi.
Mehnatkashlar ishlariga qoʻshiqli boʻlib ketdi!

23

Soʻqmoqda bir qizil kiyim koʻrindi.

Boshida doka roʻmoli boʻldi. Qoʻlida savatcha
boʻldi.

Odimlari vazmin-vazmin boʻldi.

Bu, asl qoʻshiqning oʻzi boʻldi!

Asl qoʻshiq turganda muxammas qo`shiqqa yoʻl
boʻlsin! Asl qoʻshiqqa taraf yoʻq!

Qoʻshiq beixtiyor adirdan enib boshladi.

24
Brigadir, qoʻli qoshi ustidaligicha qoldi.
25

Ot, asl qoʻshiq oldini oldi.

Asl qoʻshiq chapdan yoʻl oldi.

Ot, asl qoʻshiq oldini oldi.

Asl qoʻshiq oʻngdan yoʻl oldi.

Ot, tagʻin oldinni oldi.

Asl qoʻshiq nima qilishini bilmadi. Yerga qarab
qoldi.

Shunda, qoʻshiq otdan tushdi. Ot boʻyniga
qoʻlini qoʻydi. Olis turdi.

Asl qoʻshiq ro“ʻmoli yerllarda hilpirab-hilpirab
turdi.

Qoʻshiq, asl qoʻshiq qoʻlidan savatchani oldi.




Egar qoshiga ildi. Bir qoʻli bilan ot jilovidan
ushladi. Bir qoʻli bilan asl qoʻshiq ro“ʻmolidan
ushladi.

Ohista-ohista qishloqqa yoʻl oldilar.

Qoʻshiqlar yuzma-yuz boʻlib, nimalarni gapirishdilar?

Qoʻshiqlar yigʻlab-yig“lab, mana bunday gapirishdilar:

— Umringizni olmayin dedim, bovasi, yolgʻiz
oʻgʻilsiz...

— Shu gapingga noma'qulning nonini yebsan,
momosi. Senga kelgan dardga oʻzim koʻndalang,
momosi...

26

Brigadir olislik qildi.

Shu boisdan eshitmadi.

Ammo barini koʻrib-bilib turdi.

— Ha, kuchingdan, bizning qorovul! — deya jilmaydi.

VI

Oy suzilib-suzilib boqdi.

Bobomiz ozgʻin panjalarini havoda ochib yumdilar.

— Esingdami, momosi, — dedilar. — Oʻshandada oy yorugʻ edi, yop-yorugʻ edi...

Bobomiz kaftlari bilan qovjirab-qovjirab yotmish
xaslarni paypasladilar.

— Men otni jildirib kelayin, momosi, — dedilar. — Sen oʻtirib tur. Qo'rqmaysanmi, o'zi?

Bobomiz adirdan endilar. Ariqdan hatladilar.
Yoʻngʻichqapoya oralab yurdilar.

Ot quloqlarini dikkaytirdi. Ketiga tis boʻldi.

Xo'jasini tanidi, boʻy berdi.

Bobomiz ot yollarini siladilar. Silab-silab
erkalatdilar.

Ot qozigʻini sugʻurdilar. Hali ot ogʻzi tegmagan




yerga tepib-tepib qoqdilar. Jabdugʻini-da ot oldiga
olib kelib qo'ydilar.

Bobomiz ana shu jabduqqa picha choʻnqaydilar.
Oyoqlarini uzatib-uzatib oʻtirdilar.

Kaftlari bilan yo'ngʻichqalarni siladilar.
Kaftlarini yuzlariga surtdilar, burunlariga bosdilar.

Kaftlarini toʻyib-toʻyib iskadilar.

Shunda.. shunda, ariq yoqalab kelmish
qoralarga ko'zlari tushdilar.

Yoʻng'ʻichqa isli kaftlari bilan soqollarini tutamlab-tutamlab qaradilar...

1

Necha-necha qizgʻaldoqlar ochildi.

Barglari sochilib-sochilib ketdi.

— Doʻxtir bizning ichimizga kirib chiqibdimi,
momosi. Doʻxtir ayta beradi-da! Ana, Joʻraqulni
doʻxtirlar odam boʻlmaydi, dedi. Bemorxonadan
olib keting, dedi. Ana, yuribdi, otdaygina boʻlib!..

— Chin, bovasi chin.

— Bilasan, Hazrati Xizr suygan bandalariga
yoʻliqadilar. Menga yoʻliqdilar, farzand beraman,
dedilar. U kishi yuzimdan oʻtolmaydi, momosi.
Odamning yuzi issiq-da, momosi.

— Aytganlari kelsin, bovasi.

— Boʻgʻirsoq, yogʻli patir qil. Ertaga ishga olib
boramiz. Arpaga oʻroq tushar emish. Mehnat hayiti-da.

— Uff, ishning oxiriyam bormikin-a.

— Tirikchilik, momosi, tirikchilik. Odamning
yuzi chidamaydi. Yana tagʻin Hushvaqt hayallayapti. Hushvaqt oʻrniga-da mehnat qilmasak
boʻlmaydi. Odamlardan uyat. Xushvaqt kelsin,
oʻzimiz bilamiz...

— Kattalar qoʻyar.

— E, qoʻymay nima? Xushvaqtday ulimiz
boʻladi-da, kattalardan qoʻrqamizmi? Birovi gʻing




deb koʻrsin! Hay, koʻp javrama, ana ulimiz ishlayapti, deymiz. Bor, yoʻlingdan qolma, deymiz. Bari
uyalib qoladi! Qola bersa, Xushvaqt ulimizni
oʻylaydi. Chol-kampirga indamaylik, uli xafa
boʻladi, deydi. Ulimizning yuz-xotirini qiladi. Halihozir kimimizning yuz-xotirini qiladilar, momosi...

2

Necha-necha qovunlar pishdi.

Tarvuzlar tars yorildi.

Uzumlar mayiz boʻldi.

— Eshitdingmi, momosi, Vaxshivorda birov yetmishida farzand koʻribdi. Yana tagʻin, oʻgʻil emish!
Ana koʻrdingmi, erta-kechi boʻlmaydi. Sabr qilsang, gʻo“radan holva bitadi. Sabrning tagi oltin,
momosi.

— Aytganlari kelsin, bovasi.

— Aytganday, yana paxtani deyapti, momosi.
«Hazorbogʻ» sovxoziga yordamga boramiz ekan,
oʻn besh kunga.

— Ikkovimiz-da boramizmi?

— Yoʻq, bir oʻzim boraman, momosi. Brigadir
oʻzingiz borasiz, dedi. Biladi-da, bir oʻzim ikki-uch
kishining ishini qilishimni biladi-da, momosi.

— Biladi, brigadir biladi, bovasi.

— Brigadir, siz choyxonachi boʻlasiz, dedi. Men
aytdim, choyxonachilik yarimjonlarning ishi, men
paxta teraman, dedim.

— Unda, men nima qilayin, bovasi?

— Sen mol-hollarga qarab, uyda oʻtir, momosi.
Sening ulushingni-da, Xushvaqtning ulushini-da
oʻzim bajaraman. Xushvaqt kelsin, oyoqni uzatib
yotganimiz boʻlsin, momosi.

— Aytganlari kelsin, bovasi.

3

Necha-necha barglar sargʻayib xazon boʻldi.
Qizlar kelin boʻldi.
Bolalar kuyov boʻldi.




Toylar ot boʻldi.

— Hazrati Xizr lafzlaridan qaytmaydilar, momosi. Bordi-yu, qaytsalar, yodlaridan koʻtarilgan
boʻladi. Unda, tagʻin eslariga solaman, momosi.
Hazratim, bizning ulimiz nima boʻldi, biz ulimiz
yoʻliga qarab oʻtiribmiz, deyman. Qanday qilib aytasiz, deysanmi? Bilasanmi-yoʻ“qmi, Hazrati Xizr
odamga uch marta yoʻliqadilar. Men, endi ikki bor
yoʻliqdim. Hali yana bir yoʻliqishim bor. O`shanda
aytaman-da, momosi. Ishonchim komilki, u kishi
uzrlarini aytadilar-da, lafziga amal qiladilar...

— Aytganlari kelsin, bovasi...

4

Necha-necha qorlar yogʻdi.

Suv boʻlib-suv boʻlib oqdi.

— Men senga aytsam, momosi, Yaratganning
oʻzi beraman desa, qoʻshqoʻllab beradi. Sendanmendan soʻrab oʻtirmaydi. Ma, ol, qulim, deydi.
Mana koʻrasan, momosi...

— Aytganlari kelsin, bovasi...

5

Avji saraton boʻldi.

Oftob lov-lov yondi.

Oftob olamni jingirtob-jingirtob qildi.

Oftobda suv qaynayin-suv qaynayin, dedi.

Shunday kunda ramazon keldi.

El roʻza tutishini-da bilmadi, roʻza tutmasini-da
bilmadi. Roʻza tutayin dedi, kun koʻz ochirmadi,
kun nafas oldirmadi. Roʻza tutmayin dedi,
moʻmin-musulmon uchun roʻza qarz-da boʻldi,
farz-da boʻldi.

Otamiz bilan onamiz oʻylab-da oʻtirmadi. Kun
oftob tugul, olov purkasada, roʻza tutarman boʻldi.

Boisi, el-yurt oldida oʻzlarini qarzdor bildi, elyurt oldida oʻzlarini aybdor bildi...

Qola bersa, otamiz bir umidi Laylat ul-Qadr
boʻldi...




6

Emishki, yil, melodiy olti yuz oʻninchi yil
boʻldi. Oy, Ramazon oy boʻldi.

Ollohi taoloning Jabroil otli bir farishtasi
boʻldilar. Ollohi taolo ana shu farishtasini huzurlariga chaqirdilar. Jabroil farishtasidan Muhammad alayhissalomimizga vahiy yubordilar.

Bu amal Qur'oni karim oyatlari yoddan aytila
boshlamish ilk kechada sodir boʻldi.

Ollohi taolo ana shu tariqa-ana shu tariqa,
Muhammad paygʻambarimizga vahiy yoʻllay-vahiy
уо"Пау berdilar.

Melodiy olti yuz oʻttiz ikkinchi yilgachayin ana
shundayin vahiy yoʻllab turdilar.

Emishki, Qur'oni karim ana shunday bino
boʻldi!

Shu boisdan Ramazon muqaddas oy boʻldi.

Qur'oni karimday mo`tabar ham tabarruk kitob
bino boʻldi, muqaddas boʻladi-da!

Shu boisdan Ramazonda moʻ“min-musulmonlar
roʻza tutdi.

Oydin boʻldikim, Laylat ul-Qadr ollohi taolo
Muhammad rasulullohimiz uchun yaratmish kecha
boʻldi.

Arabcha «layl» soʻzi oʻzbekcha «kecha» demakdir. Arabcha «qadr», oʻzbekcha «taqdir» demakdir.

Oydin boʻldikim, Laylat ul-Qadr, «taqdir hal
boʻlajak kecha» demakdir.

Jumlayi moʻminlarga ayonkim, yillar hisobkitobi Quyosh Yer girdida aylanmish davriga qarab
sanaladi. Shunga binoan har kelajak yangi yil, eski
yilga nisbatan oʻn kun-oʻn kun oldin keladi.

Ramazon hijriy-qamariy yillar toʻqqizinchi oyi
boʻladi.

Demak, Laylat ul-Qadr har yili bir vaqtda kelmaydi. Turli kechalarda keladi. Ramazon oyi oxirgi toq kechalarida keladi. Xususan, oʻn yettinchi,
oʻn toʻqqizinchi, yigirma birinchi, yigirma uchin



chi kechalarda keladi. Koʻpincha, ramazonning
yigirma yettinchisida keladi.

Laylatul-Qadr kelajak kecha moʻmin-musulmonlar nimaniki tilasalar, tilaklari bajo boʻladi.
Orzu-umidlari ushaladi.

7

Otamiz-da, onamiz-da, Laylat ul-Qadrni... ulugʻ
bir zot, deya oʻyladi!

— Laylatul-Qadr har bandasinikiga-da kela
bermaydi, momosi, — dedi otamiz. — U kishi oʻz
suygan bandalarnikiga keladi. Kimda-kim busbutun roʻza tutsa, ana shu bandasinikiga qadam
ranjida qiladi.

Otamiz ramazon kechalarini sanab roʻza tutdi.

Necha-necha kechalar bedor oʻtdi.

Otamiz koʻz ilmayajak kechalar boʻldi.

Onamiz kiprik qoqmayajak kechalar boʻldi.

Oʻzlari to`shakda boʻldi, bor vujudlari tashqirida boʻldi. Quloqlari ding boʻldi.

Laylatul-Qadrni choʻchitib yubormasinlar uchun
yoʻtalmay yotdi.Ohista-chista gapirishdi. Tiq
etmish tovush chiqarishmadi.

Eshiklar bilan derazalarni lang-lang ochib
qoʻydilar...

Ramazon-da oxirladi.

Moʻmin-musulmonlar roʻzalarini ochdi.

Ramazon hayiti boʻldi.

Onamiz chayindi-tarandi, oʻziga oro berdi.
Haytlik liboslarini kiydi.

Qabriston yoʻl oldi.

Ota-onasi boshiga bordi. Ota-onasi qabriga chiroq yoqdi: paxta tolasini eshit-eshib, pilik qildi.
Zig'ir moyga belab oldi. Cho“ʻp uchiga oʻradi.
Choʻpni qabr bagʻriga qadadi. Gugurt bilan pilik
uchini yoqdi.

Pilik uchi lip-lip yondi.

Onamiz lip-lip yonmish pilikka termuldi...

Onamiz onasi rahmatlikni yodladi, onamiz otasi
rahmatlikni yodladi.




Yodlab-yodlab yigʻladi...

Onamiz ota-onasi boshidan qaytarda duch
kelmish yetim-esirni qutladi.

— Hayitingiz qulluq boʻlsin! — dedi.

Yetim-yesirlarga bir soʻ“m-bir soʻmdan hayitlik
berdi.

Otamiz-da ozoda kiyimlarini kiydi. Jiynoq
boʻlajak hovuz boʻyiga yoʻl oldi.

Yoʻlida uchramish moʻmin-musulmonlarni qutladi, beva-bechoralarni qutladi.

— Hayitingiz qulluq boʻlsin! — dedi.

Beva-bechoralar qoʻliga uch soʻ“m-uch soʻmdan
hayitlik berdi.

Otamiz beva-bechoralar duosini oldi.

Bekatlarda oʻtirmish xokisor bandalarni qutladi, uch soʻ“m-uch soʻmdan hayitlik berdi.

Otamiz xokisorlar duosini oldi.

Hovuz boʻyida gʻuj boʻlib turmish bolalarni
koʻrdi. Bolalar nisholda tevaragida uymalandi.
Bildi, bolalarning tangasi yoʻq, boʻlsa, nisholda
olib yeyar edi.

Otamiz bolalarga bitta-bittadan nisholda olib
berdi.

Bolalar nisholda yalay-yalay tarqaldi, otamizga
qaray-qaray tarqaldi.

Otamiz bolalar duosini oldi.

Yoʻl-yo“lakay hamsoya-qoʻllarni hayit bilan
muborakbod etib keldi.

— Laylatul-Qadr kelaman desa, Ramazon deb
oʻtirmay, kela beradi, momosi... — dedi otamiz.

— Aytganlari kelsin, bovasi... — dedi onamiz.

8

Onamiz toʻlishib-toʻlishib qoldi.

Yonoqlarida sepkil toshib-sepkil toshib qoldi.

— Oymomoning boʻyida boʻpti, koʻz tegmasin.

— Yaratganning oʻzi nolasini eshitibdi, kech
boʻlsayam beribdi.

— Farzandning erta-kechi boʻladimi.




— Ishqilib, eson-omon qutulib olsin.

Onamizni koʻrmishlar ana shunday dedilar!

Aslida... unday emas!

Ayol zoti chinakam farzand dogʻida kuysa...
farzandni qalban orzu qilsa... xuddi boʻyida
boʻlmishday to'lishadi! Ayol ruhiyati shunday, ayol
tani shunday, ayol qalbi shunday!

Tabiat ayolni farzand uchun yaratadi.

Farzand — ayol baxti boʻladi, shon-sharafi
boʻladi, yuz-xotiri boʻladi!
Ona — ayol zoti uchun oliydan-oliy martaba
boʻladi!
9

Onamiz dardi ichida boʻldi. Birovga sir bermadi.

Oʻtirdi-o“tirdi, Robiya hamsoyasinikiga oʻtdi.

Hamsoyasi ayvonda oʻgʻlini osmonga otib
oʻynadi. Har otishida goʻdak qiyqirib-qiyqirib
kuldi.

Onamiz koʻzi tandirga qiya tashib yurmish
qizda boʻldi. Ana, oʻsha yigʻloqi chaqaloq, ana!
Doʻpposday qiz boʻldi!

Onamiz qizga tikildi-tikildi, ich-ichida shunday
dedi:

«Bigʻ-bigʻ qilmaganingda... qizimning otini
bilib olar edim...».

Hamsoyasi goʻdagini beshikka beladi. Oʻgʻli tilidan aytdi:

— Ay momo, meni tebratib turing, enam non
yopib kelsin. Katta bo`lsam, men ham qizingizning
beshigini tebrataman.

— Aytganing kelsin... — dedi onamiz.

Hamsoyasi tandirga qarab ketdi.

Onamiz beshik tebratdi.

Chaqaloq onamizga qarab-qarab keldi.

Onamiz-da kuldi.

— Ha, kulishni-da bilasanmi? Kulishni-ya? —
iyak silkidi, — Kul, kula ber!..

Chaqaloq mimit qoʻllarini shunday peshonasida




08 180 tumorga uzatib-uzatib kuldi. Ogʻzida
bitta-da tishi boʻlmadi!

Onamiz beshikka engashdi. Shunda... shunda,
dimogʻi goʻdak isini tuydi...

Onamiz umrida gullar, barglar isidan bahra
oldi. Turfa koʻkatlar, taomlar isidan bahra oldi.
Toʻyib-toʻyib iskadi.

Ammo... goʻdak isidan tarovatlisini koʻrmadi,
goʻdak isidan hayotbaxshini koʻrmadi!

Ay, goʻdak islari, goʻdak islari-ay!..

Goʻdak koʻzlari ilinib-ilinib ketdi. Momomiz
koʻzlarini yumib, beixtiyor dimogʻida alla aytdi:

Alla-alla, ahdi bor-a, alla-yo, alla-yo,
Uyquning ham vaqti bor-a, alla-yo, alla-yo,
Alla aytgan enangni-yo, alla-yo, alla-yo,
Qop-qoraygan baxti bor-a, alla-yo, alla-yo.

Allada Sherobod dashtlariday anqillab yotmish

koʻngil nolasi boʻldi.
Koʻngil dardi boʻldi, armoni boʻldi.
Koʻngil fojiasi boʻldi!..
Dasht-u dalada uzum, alla-yo, alla-yo,
Uzganimni kim bilar-a, alla-yo, alla-yo
Hasratu armon bilan, alla-yo, alla-yo,
Jon berganimni kim bilar-a alla-yo, alla-yo...

Onamiz koʻkraklari uchida igna sanchilmishdayyigna sanchilmishday boʻldi.

Onamiz kafti bilan ko`kraklarini siladi. Siladisiladi, birdan... chap koʻkragini changalladi.
Changalladi-changalladi... Chayqaldi-chayqaldi...
Ketiga shilq etib tushdi...

Onamiz koʻkragiga... sut keldi.

10

— Hamsoya, soʻrab edingiz, keldilar, koʻzingizni oching.
Onamiz koʻzlarini ochdilar...
Otamizga termuldilar. Za'faron yuzlari yorish


dilar. Soʻniq koʻzlari xiyol oydinlashdilar. Ma'yus
tabassum berdilar.

Barmoqlarini qimirlatib-qimirlatib, otamiz
qoʻlini izladilar.

Otamiz titramish qoʻlini kaftlari orasiga oldilar.

Onamiz yuzlari tagʻin-da yorishdi. Otamiz kaftlarini his etdilar-da!

Onamiz koʻzlarini yumib-ochdilar, yumib-ochdilar...

Otamiz sokin oʻtira berdilar.

Shunda, ayollardan birovi otamizni turtdi.

Otamiz turtmish ayolga qaradilar. Ana shundagina nima gapligini tushundilar...

Koʻngillari orziqib-orziqib ketdilar...

Otamiz, onamiz yuzlariga egildilar.

— Momosi, mendan rozi boʻl, momosi... — dedilar. — Koʻzingni och, momosi, mendan rozi boʻl...

Onamiz tagʻin koʻzlarini yumib-ochdilar, yumib
ochdilar... Bilinar-bilinmas bosh qimirlatdilar...

Otamiz oʻkirib yubordilar...

11

Ayollar ovoz berdilar:

— Voy, hamsoyam-e, hamsoyam-e!..

Onamiz bir kecha mehmon boʻldilar. Bir uy
ayollar qurshovida yotdilar.

Ichkarida ayollar onamiz tevaragida halqa boʻlib
sadr tushdi.

Tashqarida erkaklar uy tevaragini aylanibaylanib yigʻladi. Aytib-aytib yigʻladi:

— Xolamov-v, xolamov-v!.,

— Ораштоу-у, оратоу-У1..

— Аттотоуу-у, аштоштоу-у1..

Chor tarafga chopar ketdi.

Chopar qishloq koʻchalari boʻylab jar soldi:

— Xaloyiq, barchangiz Qoplon qorovulnikiga
janozaga! Bu hammaning boshida bor savdo,
xaloyiq!..




12

Odamlar oqib-oqib kela berdi.

Uy odamlar qurshovida qoldi.

Odamlar onamizni yodladilar,

— Bechorani ellikni qariblagan ayol deb boʻlmas
edi.

— Ikki yuzi qip-qizil anorday edi.

— Soʻramoqdan ayb yoʻq, bechora nechada
ketibdi?

— Qirq sakkizda, deyishayapti.

— Shunday, ellikni qariblab boribdi.

— Endi, ellikda deb duo oladi-da?

— Shunday-shunday, ellikda deb duo beriladi.

— Oʻzi, bemorxonada deyishib edi-ku?

— Doʻxtir, olib ketinglar, odam boʻlmaydi,
debdi...

13
Yosh-yalanglar momomlab-momomlab yigʻladi:

Osmondagi qirq yulduz
Qiyalab ketadi botgani,

Voy momom-ov, momom-ovv!
Меп тототт Юг ораут,
Qiyomat ketadi yotgani,
Voy momom-ov, momom-ovu!

Yoshi qaytishlar onamlab-onamlab yigʻladi:
Hovlimizning tolini

Tobut boʻlsin, debmidik
Voy enam-ovv, enam-ovv!..

14

Uvol-savobchi ayollar uylarni bir-bir qaradi.
Uylarda toʻshalmish gilamlarni koʻtarib-koʻtarib
koʻrdi.

Bir uy osti taxtasiz yer boʻldi.

Ayollar ana shu taxtasiz uy gilamini yigʻib oldi.
Uy oʻrtasiga boʻyra toʻshadi. Ikki obtova suv olib
keldi.




Ayollar onamizni kaftlarida olib keldi. Ana shu
boʻyra uzra yotqizdi.

Uvolchi ayol obtovada suv quydi, savobchi
ayol...

Onamizni yuvdi! Boshdan adoq yuvdi. Silab-siypab yuvdi...

Ayollar onamizni oppoq surpga oʻrab-oʻrab oldi.
Kaftlarida tobutga yotqizdi.

Onamiz soʻnggi manzillariga... soʻnggi manzillariga pok-pokizagina boʻlib joʻnadilar.

15

Tobutga-da oppoq surp yopildi.

Bu, yoshini yashab oʻtdi, alomati boʻldi.

El tobut poyida... onamiz poyida tizilib-tizilib
janoza oʻqidi.

Tobut... onamiz el kaftida qalqib-qalqib joʻnadi.

El tobutga... onamizga talpindi. Tobutni...
onamizni kaftida koʻtarib borish niyatida boʻldi.
Aqalli qoʻlini tekkizib borish payida boʻldi.

El tobut ketidan... onamiz ketidan qabriston
bordi.

16

Onamiz lahadga qoʻyildi.

Mozorga tuproq tortildi. Tuproqqa chim bosildi.

Odam boshi bir soʻmdan isqot berildi.

Bir dastro“moldan oq yirtish berildi.

Domla qabr boshida qiroat bilan-qiroat bilan
Qur'on oʻqidi:

— Auzu billahi minash, shaytonir-rojim.
Bismillahir-rohmanir-rohim! Tabarokallazi biyadihil mulku va huva ala kulli shayin qodir. Allazi
xolaqol mavta val hayata liyabluvakum ayyukum
ahsanu amala. Va huval azizul-gʻofur allazi xolaqo
sab'a samavatin tibaqo. Ma taro fi holqirroxmani
min tafavut. Farji'il basaro hal taro min futur.
Summar jiil basar. Karrotayni yanqolib ilaykal
basaru xo siav va huva xasir. (Toshboʻron qilingan
shaytondan Ollohning panohiga sigʻ“inaman. Behad




rahmli, nihoyatda mehribon Olloh nomi bilan!
Egalik qo`lida boʻlmish zot ulug“ boʻldi. Va u har
narsaga qodir. Ul zotiki yaratdi hayotni va mamotni. Imtihon qilish uchun qaysinisi amal jihatdan
yaxshiroq. Va u gʻolib magʻfirotlik, qaysiki yaratdi yetti osmon tabaqasini. Koʻrmaysan Olloh yaratishida biror kamchilik. Tikkin koʻzingni.
Koʻrasanmi biror yoriq. Soʻngra tikkin koʻzingni
qayta-qayta. Qaytadi koʻzing senga noumid boʻlib
va tolib).

Yuzlarga fotiha surtildi.

Tuproqdan yaralmish onamiz, tagʻin tuproq
boʻlib ketdilar!

VII

Qoralar ariq yoqalab-ariq yoqalab kela berdi.

— Ketganga o'xshaydilar, koʻrinmayaptilar.

— Yoʻq, hali ketmaganlar. Yonboshlab yotgan
boʻlsalar kerak.

Ma'shuq ovoz bobomizga tanish tuyuldi. E'tibor
bilan eshitdilar.

— Manavi yerga oʻtiraylik.

— Sabr, qil, qoʻlro“mol bilan oʻtlarni artib tashlayin, ana, endi o'tir.

— Uh, pidananing isini. Yulmang, bizdan keyin
ham keladiganlar bor. Isini kaftimda olib beraman.
Mana, iskang.

— Yoʻq, qonmadim. Uchlarini silkib yubor.

Bobomiz hayrat bilan yoqa ushladilar... «Yo,
tavba, ma'shuq ovoz Ватзоуав Мепв1отапт qizi
bo`ldi. U buyoqda nima qilib yuribdi? Yo... Yo'g'e! U
hali goʻ“dak-ku. Darrov-a? Aytib boʻlmaydi, qiz bola
shayton boʻladi. Uyoqdan buyoqqa qaraguncha bo`y
beradi»...

Oshiq ovoz bobomizni haminqadar hayron
qoldirdi.

Oshiq ovoz momomiz, akasining o`g'li boʻldi...

Jimjitlik bo'ldi. Ma'yus kulgi boʻldi.




— She'r oʻqib berayinmi? Yaqinda yodlab oldim.
Qara, eshit:

Yorishmoqda olis chek ham,
Tong fusunkor, suluv biram.
Gʻazal yangligʻ jarangdor dam,
Yangroq havo esingdami?

Sukunat boʻldi. Qo'lingiz muncha qattiq, demish
ovoz bo'ldi. Ovoz erkali boʻldi. Ginadan koʻra, minnatdorlikka moyil boʻldi.

Boshlanar to'rg'aylar kuyi,
Tabiatning tonggi toʻyi,
Yorugʻ ro'yo esingdami?

Bobomiz beixtiyor bosh irgʻadilar. Oydin rangi,
koʻk yoʻng'ʻichqa boʻyi, baytdan kayflari chogʻ boʻldi.

— Qara, tagʻin bir she'r oʻqib berayin.

Baytlar gʻ“amza bilan oʻqildi.

Xayollari, oʻylari qo'ynidagi bobomiz, xushvaqtliklari, ruhiy hayitlari qo'ynidagi bobomiz baytlarni
eshitmadilar. Adir betidagi qop-qora yongʻoqqa termildilar. Yuksaklanib ketmish Vaxshivor qirlariga,
Keragotogʻ choʻqqilari bagʻrida elas-elas oqarib
koʻrinmish oppoq qorga tikildilar.

Baytlarning soʻnggi misrasini eshitdilar.

Bobolarim birin-ketin suyak surib oʻtgan yer.
Momolarim sochlarini qirqta oʻrib oʻtgan yer.

Yuzlarida, koʻngillarida yorugʻ tabassum
o'ynadilar.

— Hay-hay-hay... — deya pichirladilar.

— Bunday bemahalda qolib ketmasdilar-ku? —
dedi oshiq.

— Koetgilari kelmayapti shekilli, — dedi
ma'shuq.

— Koʻngillari buzilib oʻtirgandir.

— Kechroq enam, bobongning mol-hollariga
qarayin deb, darichadan qaytib keldi. Oʻzlari qarayotgan ekanlar, vayron koʻngillarini battar vayron
qilmayin deb bormadim, dedi.




— Otam, har oqshom momongnikiga borib molholga qara, dedi.

— Oqshomlari borsak, bir-birimizga gap
qo'shmaymiz, maylimi? Boʻlmasa bilib qoladilar.

— Mayli.

— Qorong'ʻilatib adir aylanamiz...

— Momomiz qazo qilganidan buyon televizor,
radio qoʻymaymiz.

— Biz ham qoʻymaymiz.

— Enam qora kiyib yuribdi.

— Mening otam bir kuni yangiroq kiyimini kiyib
shaharga bormoqchi boʻlib edi, enam urishdi,
odammisiz oʻzi, dedi. Otam farosatsizligidan oʻzini
koyib, yana qora kiydi.

— Biz ham qora kiyimlarimizni kiyib yuribmiz.

— Enam taqinchoqlariniyam sandiqqa solib
qoʻydi.

— Ukalarim oqshomlari ashula aytib oʻynardi,
enam urishdi. Azalimiz, bovang eshitib qolsa nima
degan odam boʻlamiz, dedi.

— Endi momomizning qirqi o'tguncha shunday
bo`ladi.

— Bovamiz buyoqlarga kelib yurishimizniyam
bilarmikinlar? — dedi ma'shuq.

— Bilmasalar kerak, — dedi oshiq.

— Momomizning vafoti kuni sen ham yig'ʻladingmi?

— Boʻlmasam-chi, uyni aylanib, momomlab
yigʻladim.

— Men enamlab yigʻladim.

— Qara, ketibdilar.

— Yuring, Sayrak adirga endi biz chiqamiz...

Oshiq-ma'shuq qoʻzgʻoldi. Ariq yoqalab yurdi.

Bobomiz koʻngillari yorishdi. Toʻlqinlandilar.
Oʻtirishlarini-da, turishlarini-da bilmadilar. Ketlariga xiyol chayqalib, koʻzlarini yumdilar. Entikibentikib nafas oldilar. Kiyimlari oʻzlariga torlik
qilayotganday bo`ldilar. Yoqalarini ko'tarib-koʻtarib, ko'kraklarini shamollatdilar.

Joylaridan avaylab turdilar. Etaklarini qoqdi



lar. Oʻ“tira berib qotib qolmish qaddilarini rostlash
uchun bellariga qoʻllarini tiradilar.

Adirlamish oshiq-ma'shuqlardan koʻz uzmadilar.
Suqlanib-suqlanib qaradilar...

Beixtiyor... beixtiyor qishloqqa borajak so“qmoqdan yoʻl soldilar...

— Momosi, men ularni koʻrdim... — dedilar. —
Men senga aytib edim-u, Hazrati Xizr yuzimizdan
o'tolmaydi deb!..

Bobomiz oyoq ildilar. Sayrak adirga qayrilib
qaradilar.

Bobolarim birin-ketin suyak surib oʻtgan yer,
Momolarim sochlarini qirqta oʻrib oʻtgan yer...

Bobomiz boshlarini egganlaricha turib qoldilar!

— Momosi, yur, ketamiz... — dedilar.

Bobomiz yoʻllarida imillab, bir-bir bosib davom
etdilar.

Shunda, Sayrak adirda... hassasi... qarilik hassasi qolib ketganini esladilar.

— Mayli, ularga qolsin... — deya qoʻl siltadilar.

Boshlari g'uvillab, o'zlarini majolsiz his qildilar.
Koʻz oʻnglari gʻimirladi.

Oydinlar to'lqinday chayqaldi. Oydinlar toʻlqinday mavjlandi.

Bobomiz xasta qalblari o'rtandi, gʻarib qalblari
o'rtandi. Ko'zlari yoshga to'ldi. Koʻz yoshlari oyday
oppoq soqollariga sizib tushdi.

— Momosi, men ularni koʻrdim. Ular bayt aytdi,
eshitayapsanmi, bayt!.. — dedilar.

Bobomiz ko`z oldilari oydinlandi. Tagʻin Sayrak
adirga qayrilib qaradilar.

Sayrak adirda ikkita qora qoldi.

Biri oshiq, biri ma'shuq bo'ldi.

Oshiq bilan ma'shuq bir ikkita bo'lib qoldi, bir
bitta boʻlib qoldi...

Bobomiz jilmaydilar.

— Ana, bizning bolalarimiz! — dedilar. —
Hazrati Xizr bovajonim, umringizdan baraka toping!..




Bobomizning jilmaymish yonoqlaridan betinim
yoshlar sizdi.

Momomiz vafotidan keyin koʻz yoshlari qurib
qolganday boʻlib edi. Qaylarda yotib edi, shashqator
yoshlar?

Shashqator yoshlar bobomiz lablariga sizdi,
iyaklariga sizdi.

Bobomiz koʻz yoshlarini yenglari bilan artib
oldilar. Adirdan koʻz uzmadilar.

— Ana, bizning nevaralarimiz! — dedilar. —
Qulluq, Hazrati Xizr bovajonim, qulluq!

Bobomiz koʻngillaridan nimalardir toshib kela
berdi.

Bu toshqinni qayg'u desak-da boʻladi, xushvaqtlik desak-da boʻladi.

Bobomiz koʻngillaridan qaygʻuli xushvaqtlik
oʻksib-o'ksib kela berdi.

— Yur, ketdik, momosi, endi biz kelmaymiz... —
dedilar.

Koʻzlari kulmish bobomiz, yuzlari kulmish
bobomiz, yonoqlari kulmish bobomiz, lablari kulmish bobomiz tantana qildilar.

— Bu adirlar bizniki! — dedilar.

Oʻksiklar zarbidan yelkalari silkina berdi.

— Bu oydinlar bizniki! — dedilar.

Koʻngillari tinmayin oʻksimish bobomiz, yelkalari tinmayin silkinmish bobomiz soʻnggi bor,
soʻnggi bor oyoq ildilar. Qomatlarini adl tutdilar.

Sayrak adir, adirda oʻtirmish o'gʻil-qizlariga
tantana bilan qaradilar.

Bobolarim birin-ketin suyak surib oʻtgan yer.

Momolarim sochlarini qirqta oʻrib o'tgan yer.

Bobomiz soʻqmoqdagi soʻnggi qadamlarini bosabosa, oydindagi so'nggi soʻzlarini ayta-ayta, yoʻllarida davom etdilar:

— Endi ketsak mayli!..

1980.




OT KISHNAGAN OQSHOM
1

Birodarlar, koʻrgilik, koʻrgilik!

Bir erta uygʻonib, kallamga qoʻl yugurtirdim.
Sochlarim orasida yara-chaqalar uch berdi. Parvoyim falak boʻldi, yura berdim. Onamga-da aytmadim.

Chaqalar kun sayin bolaladi. Katta-katta boʻldi.
Qoʻtir boʻlib qichidi.

Shunda, qishlogʻimiz doʻxtiriga bordim. Doʻxtir
fu, deya aftini burishtirdi. Yurchidagi kalxonaga
olib joʻnadi.

Yoʻlda mashinadan tashlab qochdim. Ushlab
kelib, yana mashinaga bosdi.

Kalxonada... Uh, aytgili yoʻq. Doʻxtir degani
berahm ekan. Onamni koʻrdim, birodarlar, onamni...

Bari kalga qaytadan jingala soch bitdi. Mening
kallam yaltirab qoldi. Bitta-da soch bitmadi!
Doʻxtirlar ajablandi, kamdan kam uchraydigan
voqea, dedi. Xoʻrligimdan yigʻlab-yig“lab uyga
keldim.

Onamiz tap-taqir kallamni ushlab-ushlab koʻrdi.
Ich-ichidan kuydi. Aytib-aytib yigʻladi.

— XKambagʻalni tuyaning ustida it qopadi,
degani shu-da, — dedi.

Katta telpak sotib oldim. Qishin-yozin quloqlarimgacha bostirib kiyib yurdim. Maktabda-da telpagimni olmadim.

Matematika muallimimiz oyogʻini tirab talab
etdi:

— Bosh kiyimingni olmasang, dars oʻtmayman! — dedi.

Old qatorda oʻtirgan sinf oqsoqolimiz muallim



ga bir nimalar dedi. Ammo muallim oʻz soʻzida
turdi:

— Oʻquvchi darsda yalangbosh oʻtirishi lozim!
Qoida shunday!

Telpagimni kallamga bosib ushladim.

— Oʻquvchi Qurbonov, senga aytyapman!

Miq etmadim. Muallimimiz telpagimni boshimdan yulib oldi. Derazadan tashqariga otib yubordi.

Sinfimiz bolalar kulgisidan zirillab ketdi.
Bolalar kallamni oftobga mengzab qiyqirdi:

— Ura-a-a, kun chiqdi!

Kallamni qoʻllarim bilan yashirdim, hoʻngrab
yigʻladim. Siyohdonni olib, muallimning yuziga
otdim. Tegmadi. Keyin, tashqari otildim. Maktabdan qochib ketdim.

Yana qaytib maktabga oyogʻimni bosmadim.
Direktor bilan sinf rahbarimiz kelib tavallo
qildi. Onamiz aldab-avradi. Baribir maktabga
bormadim.

Beshinchi sinf kallam bilan qoldim.

2

Odamlar meni kal deydigan boʻldi! Ziyodulla kal
emish! E, tavba-e, tavba-e!

Avval-avval uyatdan quloqlarimgacha lovullab
yondim. Koʻnglim oʻksidi. Keyin-keyin botmaydigan boʻldi. Kal soʻzi koʻnglimga singdi. Quloqlarim
kalga oʻrganib qoldi.

Endi, Ziyodulla kal, demaydiganlardan oʻpkaladim. Ayniqsa, pochtachidan hafsalam pir boʻldi.
Qachon koʻrsa oʻrtoq Qurbonov, deydi. Gʻashim
keladi. Meni mayna qilayotganday tuyuladi.

Bir safar jerkib tashladim:

.— Nimaga meni oʻrtoq Qurbonov deysiz? Men
bir amaldormidimki, yo, diplomim bormidiki,
oʻrtoq Qurbonov deysiz? Bor-yoʻgʻi beshinchi sinf
kallam boʻlsa. Koʻp mayna qilmang, sochim
boʻlmasayam tarogʻim tillodan!

— Boʻlmasa nima deyin?




— El qatori Ziyodulla kal deya bering. Oʻz otim
oʻzim bilan...

Xudoga shukur-e, endi pochtachi-da kal deydigan boʻldi! Diplom soʻramaydigan turli ishlarda
ishladim. Qorovul boʻldim, goʻloh boʻldim. Oxiri
podachi boʻldim. El qoʻyini boqdim.

Adirlarda qoʻy boqib, nay chaldim. Nafasim yetmay qoldi. Shunda, eski bir doʻmbira topdim.
Doʻmbiramni sayratdim, bepoyon adirlar, yoyilib
oʻtlayotgan qoʻylar, choʻqqilar uchida uzmay
chugʻurlayotgan qushlar, pag`a-pagʻa oppoq bulutlarga qarab doston aytdim. Bu dostonlarni to`ylar,
olis yaldo. kechalari bobolarimiz biri qoʻyib biri
aytar edi. Bobolarning koʻplari rahmatlik boʻldi.
Rahmatliklarday doston aytib boʻlmaydi. Bizniki,
baholi qudrat...

3

Birodarlar, siz so`ramang, men aytmayman...
Oti Momosuluv emish. Yuzlari kulchadaymi, yo,
suluvmi? Koʻzlari qorami, yo zigʻir gulidaymi?
Qoshlari quyuqmi? Quyuq boʻlsa, qayrilmami? Kechasiligidan koʻrmas emishman, bilmas emishman.

Koʻroydin emish. Momosuluvlar koʻchasida
telba boʻlib yurar emishman. Bir nima yoʻqotganday tentirar emishman. Yoʻl chetidagi toshga
choʻnqayibman, kaftlarimni iyamgimga tirabman.
Oyga mahliyo boʻlib-mahliyo boʻlib termilibman.
Oyning beti kir emish. Oyga sonsiz oshiqlar
mahliyo termildi. Oy qaysi oshiqqa bir oʻpich
berdi? Oy qaysi oshiqqa vafo qildi?

Oyga qoʻl siltab, oʻrimdan turibman. Momosuluvlar devoridan oshibman. Iti yoʻq emish.
Daraxtlar panalab, derazasiga termilibman. Olmalaridan uzib-uzib yebman. Keyin, ayvoniga, undan
ichkariga kiribman. Timirskilanib, toʻshagini topibman. Momosuluv uygʻonib ketibdi, chirillayman, ket, debdi. Men yolvoribman. Qoʻlimni




uzatibman. U qoʻlimni qaytarib, oʻzimga suribdi.
Keyin, Momosuluvning qoʻyniga kiribman!

Birodarlar-ye, jamiki olam bir taraf, qoʻyin
deganlari bir taraf ekan! Ahay-ahay!

Boriga shukur qilsam boʻlmasmidi? Tek yotsam
boʻlmasmidi? Qoʻyniga qanoat qilsam boʻlmasmidi?

Men tinmas, Momosuluvning koʻngliga-da kiribman! Oshiqona-oshiqona qadamlar bosib, koʻnglini
ovlabman. Zim-ziyo bir olam emish. Tevarak huvillab yotarmish. Qimirlagan jon yoʻq emish. Erkak
zotining oʻzi tugul, izlari-da yoʻq emish. Behishtday bir olam emish.

Tevarakka alanglab, kular emishman: ushbu
behishtga mendan oʻzgalar kelmabdi!

Koʻnglimni zoʻr bir xushvaqtlik qitiqlar emish:
ushbu behishtga birinchi boʻlib men qadam qoʻyibman! Ahay-ahay!

Koʻzimni ochsam uy zimiston, bolishni quchoqlab yotibman.

Uyqum qochdi. Uyqumni quvalab, shiftga qarab
yotdim. Chin, qishlogʻ“imizda shunday qiz bor. Oti
Momosuluv.

4

Ertalab ta'til qildim. Belimga tushlik oʻradim.
Zarang tayogʻimni oldim.

Elburutdan podayotoqqa bordim. Bir toshga
yonboshlab oldim.

El qoʻy-echkilarini haydab keldi. Shunda...
shunda, u-da keldi!

Men oʻrnimdan turib qaradim. Xayolimda,
yuzlarim lovullab qizidi.

U qoʻlidagi xivichni qo`ylari ketidan otib yubordi. Iziga qayrilib ketdi. Menga qayrilib-da qaramadi. Ajabo, u kecha meni koʻrdimikin? Uyalganidan
tez qayrilib ketdimikin?

Birodarlar, shu qiz koʻz oldimdan ketmay qoldi!
Kechasi-da, kunduzi-da! Shu qizga sovchi qoʻydim!



— Tegmayman, kallasi kal, — debdi.

Yo, pirim-ey, yo pirim-ey! Kal boʻlsa nima
boʻpti? Gap jundami? Junda aql bormi, xohlagan
yeriga bita beradi-da. Birovga quyuq bitadi, birovga siyrak bitadi. Yana birovga bitta-da bitmaydi.
Bu yaratganning ishi-da!

Jun ekish dehqonchilikmidiki, ayb boʻlsa! Ana,
kallasiga jun ekmadi, eksa-da, sugʻorib, parvarishlamadi, oqibat, qurib qoldi, desa. Mayli, ana unda
meni kamsitsin. Ziyodulla kalda erkaklik uquv
yoʻq, mushtday kallasiga jun ekib ololmadi, desin.
U yaxshi er boʻlmaydi desin...

Men baribir shashtimdan qaytmadim. Sovchini
bosib qoʻyaberdim.

— Aytib qoʻyinglar, men hali ot olib, koʻpkari
chopaman! — dedim.

Momosuluv noz qilib-qilib, oxiri koʻndi!

Toʻy-tomosha boʻldi. U mastona-mastona qadam
qoʻyib, chimildiqqa kelin boʻlib kirdi. Men mardona-mardona odim qoʻyib, kuyov boʻlib kirdim.

Momosuluvga koʻrgan tushimni aytib berdim.

— Sen ham shunday tush koʻrib edingmi? —
dedim.

-— Koʻrib edim, — dedi.

— Chiningni ayt, — dedim.

— Chinim, — dedi. — Lekin, taniyolmay qolib
edim, chiroq oʻchiq edi, — dedi.

— Oʻsha men edim! — dedim, koʻkragimga
urdim.

— Siz ekanligingizni bilib tegdim-da, — dedi.

— Ahay-ahay! — dedim.

Birodarlar, Momosuluv tushimda. Choʻlpon edi,
hushimda Oy edi, qoʻynimda Oftob boʻldi!

5

Bir suruv qoʻy sotdim. Pulini belimga oʻradim.
Namoz chavandozni oldimga solib, Oboqliga
jo'nadim.




Birodarlar, bizning Surxonda mana bunday gap
bor: ot olsang, Oboqlidan ol, ayol olsang, Irgʻalidan
ol!

Buning magʻzi shuki, ot deganlari dev! Ot
bepoyonlikni deydi. Ot masofa nimaligini bilmaydi.
Ot qahraton qishda-da dasht-biyobonlarda chopib
oʻsadi. Ana shunda dirkillagan ot boʻladi! Qo£ltiqlari choʻziladi, koʻkraklari enlik boʻladi! Uchqur
keladi! Bedov ot boʻladi!

Oboqli ana shunday dasht!

Irg“ali deganida qiz bor! Irgʻalining qizlari
zuvalasi pishiq keladi. Kiymagani yettinchi kalish
kiyadi! Barining beli baquvvat, boʻlimli bo£ladi.
Irgʻ“alining qizlarini quchoqlasa, qoʻyin toʻladi!
Irgʻalining qizlari koʻrgan farzand-da alpomishkelbat boʻladi. Boisi, Alpomish ayni shu Irgʻalida
oʻtgan-da!

Ana, bildingizmi, elning gapi qayoqqa borayapti?

Men ikki kun ot sayladim. Oboqli dashti galagala ot! Dasht changitib chopib yuribdi! Bir yashar
qulunlar, uch yashar toylar, toʻrt yashar gʻo“ʻnonlar, besh yashar doʻnonlar! Sagʻrisiga uy tiksa
boʻladigan baytallar! Haybatli ayg£ʻirlar!..

Birovini ushlab, old tuyoqlarini juftladim.
Tuyoqlari orasidan musht urdim. Mushtim oʻtmadi. Bordi-yu oʻtsa, yaxshi ot boʻladi. Qoʻyib
yubordim. Yana birovini koʻrdim. Durustgina-yu,
faqat qorni yoʻq. Bor boʻlsa-da, juda tor. Buniyam
qoʻyib yubordim, boʻlmaydi!

Birodarlar, ot olsang, hoʻkiz qorindan ol, hoʻkiz
olsang, ot qorindan ol!

Orqa kezanagi bolaning bilagiday boʻlib turadigan ot yaxshi keladi. Shundayini izladim. Yo£ʻliqmadim. Qopqogʻi enlik ot-da yaxshi boʻladi.
Bundayinga-da koʻzim tushmadi.

Galani aylanib yurdim. Bir boʻzga koʻzim tushdi. Shuni ushladim. Tishlarini koʻrdim. Yoshi yettida boʻlsa-da, hali oziqli tishi chiqmabdi. Aslida,




besh yoshida chiqadi. Demak, endi chiqmaydi. Oziq
tishsiz ot xosiyatli ot boʻladi!

Birodarlar, shu boʻzga dil ketdi!

Uch mingni naqd sanab berdim. Boʻzni minib
keldim.

Omborxona oldidagi ustaxonaga olib bordim.
Boʻzga burov soldim: ipga tayoqcha bogʻladim,
tumshugʻidan oʻrab buradim. Burov tayoq boʻz
tumshugʻiga botdi. Boʻzni qimirlatmay qoʻydi.

Usta boʻz oyoqlariga nagʻal qoqdi.

Birodarlar, asov otni taqa toʻxtatadi!

Hovli chetida oxur qildim. Boʻzni shu oxurga
bogʻladim.

Onamiz norozi boʻldi. Beti burishib-burishib
ogʻrindi. Labini burib ming£illadi:

— Otim nimam... otdan mashina yaxshi... —
dedi.

— Mashinam nimam? Oti borning — qanoti
bor, — dedim.

— Otga yemish qani...

— Yemish? Xudo har jonivorni oʻz rizqi roʻzi
bilan yaratadi. Ot bitdi — qanot bitdi. Yemish topiladi.

Birodarlar, mashina deganlari temir! Joni yoʻq!
Joni yoʻq temir odamga el boʻlmaydi! Temirning
yuragi yoʻq-da! Ot odamga el boʻladi. Boisi, otning
joni bor, yuragi bor-da!

6

El menga-da burnini jiyirib qaradi, otimgada
burnini jiyirib qaradi. El, ogʻzini ushlab kuldi, piqpiq kuldi, qoʻli bilan koʻrsatib kuldi, pana-panalarda kuldi.

Bildim, el, Ziyodulla kal, otangni koʻrdim —
ahmadi forigʻ, onangni koʻrdim — tovoni yoriq,
koʻrpangga qarab oyoq uzat, dedi. Oʻzing bir sagʻir
boʻlsang, senga kim qoʻyibdi otni, dedi. Yana
tagʻin kal boʻlsang, kalga otim nimam, dedi. Kalga
eshak ham boʻladi, dedi.




Birodarlar, el shunday! El ogʻziga elak tutib
boʻlmaydi! Odamzot shunday! Bor boʻlsa, koʻrolmaydi, yoʻq boʻlsa, berolmaydi!

Shunday ekan, odam boʻlaman desangiz, el
ogʻziga e'tibor bermang! Odam boʻlaman desangiz,
el gapiga parvo qilmang! Ammo beparvo-da
boʻlmang!

Birodarlar, ot azzancha xosiyatli boʻlsa-da,
azzancha fahm-farosatli boʻlsa-da, azzancha xushsuvrat boʻlsa-da, baribir, ot, oʻz oti oʻzi bilan ot!
Toʻrt oyoqli jonivor! Dumli hayvon!

Dunyoda nima moʻl, toʻrt oyoqli jonivor mo£l!
Duch kelmish toʻrt oyoq jonivorni qanday boʻlsa,
shundayligicha el orasiga olib kirib boʻladimi?
Boʻlmaydi! Qanday boʻlsa, shundayligicha el qilib
boʻladimi? Boʻlmaydi! Avvalambor, toʻrt oyoqli
jonivorni ot qilmoq lozim!

Toʻrt oyoqli jonivorni ot qilishning oʻzi boʻlmaydi. Dumli hayvonni odamga el qilish barchaning-da
qoʻlidan kelmaydi!

Toʻrt oyoqli jonivorni ot qilish uchun, avvalambor, koʻngilda boʻlmogʻi lozim! Avvalambor, badanda boʻlmogʻi lozim!

Barakalla! Bor-da, badanda bor-da! Koʻngilda
bor-da! Shu boisdan ot oldim-da! Ahay-ahay!

Dostonchi doston aytadi. Xato aytsa, shartta
bas qiladi. Boshqatdan, tuzatib aytadi.

Shoir kitob bitadi. Kitobida bir joyi yoqimsiz
boʻlsa, shoir qalam bilan shartta-shartta oʻchiradi,
yoqimli qiladi.

Rasmchi surat chizadi. Suratda odam qoshi
qoshday boʻlmadi. Ot yoli yolday boʻlmadi.
Qiyomiga kelmadi. Rasmchi darhol odam qoshini
qoshday qiladi, ot yolini yolday qiladi.

Chavandoz boʻlsa, otni tuzatolmaydi!

Toʻrt oyoqli jonivor ot boʻlayotib... ha-ha, ot
boʻlayotib... nima fe'l-atvor topsa, shu fe'l-atvorida qoladi. Nima qiliq topsa, shu qiligʻida qoladi.




Nima koʻrsa, nima bilsa, nima oʻrgansa, barchabarchasi tanasida qoladi, miyasida qoladi.

Ana shundan keyin chavandoz otni tuzataman
desa, oʻziga javr qiladi. Otni tuzatib boʻlmaydi!

Birodarlar, sara ot, chavandoz aql-zakovatidan
bino boʻladi! Sara ot, chavandoz qalb qoʻridan bino
boʻladi!

Shu bois, boʻzni tarbiyalay berdim, kecha-yu
kunduz tarbiyaladim. Zoʻr berib tarbiyaladim.
Qanday qilib tarbiyaladim? Aytmayman, birovlar
bilib qoladi, aytmayman...

7

Birodarlar, boʻz ot qanday boʻladi? Surpday
oppoq boʻladi! Bordi-yu, ajdodida boʻlsa, toʻ“qqizga
to`lganda tarlon boʻladi. Toʻqqiz yoshida boʻzning
badanida xolday-xolday qora donalar paydo boʻladi.
Shundan boshlab u boʻz emas, Tarlon ot boʻladi.
Tarlon — xol-xol ot! Tarlon — otlar sarasi!

Birodarlar toʻriq otning yuzdan biri yaxshi
boʻladi, tarlon otning yuzdan biri yomon boʻladi!

Birodarlar, ot tanimasang, Tarlon ol!

Bizning boʻz toʻqqizga toʻldi, toʻqqizda boʻldi.
Shunda... shunda, bir orzum, oʻn orzu boʻlib bolaladi. Bir quvonchim oʻn quvonch boʻldi!

Birodarlar, bo`z otim — Tarlon boʻldi! Men
Tarlon otli boʻldim!

Otning sarasi menda, quling oʻrgilsini menda!

8

Tarlonni qora ishlarga solmadim. Adirlarda
oʻynoqlatib mindim. Oʻynoqlatib-o“ynoqlatib qoʻy
boqdim.

Shunday bir kunda kolxoz raisi shofyori ot
choptirib keldi. Uni rais yuboribdi. Borib,
Ziyodulla kalni olib kel, debdi. Radiodan odam
kelibdi. Eng yaxshi podachini ayting, radioda
chiqaraman, debdi. Shunda, rais meni aytibdi.

Avval-avval ishonqiramadim. Shofyorga sin



chiklab qaradim. Chin gapga oʻxshadi. Shundan
keyin qoʻylarni shu yaqindagi Asad choʻponga
tayinlab keldim.

O`zimda yoʻq xushvaqt boʻldim. E, yashang-e,
rais aka-ye, dedim. Bizga oʻxshagan kallarning
yaltiroq boshiga-da oftob chiqsin debsiz-da, dedim.
E, shop moʻylovingizdan-e, dedim.

Yo`lda uyimizga tushdim.

Hali tutilmagan beqasam choponimni kiydim.
Telpagimni kiydim...

Binoyiday orasta boʻldim.

9

Tarlonni idora oldiga bogʻladim.

Doʻmbira, tushlik solingan xurjunni yelkamga
tashladim. Asta-asta ichkariladim.

— Assalomu alaykum! — dedim.

— Aha, keling uka, keling.

Gilamdan avaylabgina yurdim. Toʻrdagi nimkatda yalpayib oʻtirgan odam bilan qoʻshqoʻllab
koʻrishdim.

Darrov tanidim, bu oʻzimizning qishloqlik
Rixsiyev boʻldi. .

Men qayerga oʻtirishimni bilmay kalovlandim.
Rixsiyev barmogʻini nish qilib joy koʻrsatdi.

Xurjunimni derazaga qoʻydim. Omonatgina
oʻtirdim. Soʻrashayin degan maqsadda Rixsiyevga
qaradim.

— Aha, familiyangiz nima edi, uka? — soʻradi
Rixsiyev.

— Ziyodulla kal! — dedim.

— Aha, ha-ha-ha! Yoʻq, familiyangiz? Qurbonov? Aha, yaxshi, yaxshi! Sogʻliq qalay, oʻrtoq
Qurbonov? Otday boʻlib yuribsizmi?

— Shukur muxbir aka, shukur. Otday boʻlmasakda, yuribmiz. Ishqilib, birnavi. Oʻzingiz qanday, bardamginamisiz? Bolalar chopqillab yuribdimi? Qachon boʻlsa, sizni maqtayman. Mana, bizdan-da yozadiganlar chiqdi deyman.




— Rahma-a-at, rahma-a-at. Gap bunday, oʻrtoq
Qurbonov, men, siz haqingizda radioocherk yozaman!

— Eb-ey, u nima deganingiz, muxbir aka?

— A? Ha-ha-ha! Ha, oʻrtoq Qurbonov, oʻrtoq
Qurbonov! Shunaqa janr bor! Aha, publitsistik janr!
Bunda qahramonlar madh etiladi!

— Ha-a, xayriyat-e. Men yomon gapmikin debman. Endi, men sizga aytsam, biz unga arzimaymiz-da, muxbir aka.

— Aha, yoʻlini qilib arzittiramiz-da, oʻrtoq
Qurbonov. Oʻzimizning qoʻlimizda-yu. Mana
qogʻoz, yozing. Ruchka yoʻq? E, chatoq-ku.

— Bizda tayoqdan boshqa nimayam bor, muxbir
aka.

— Xoʻp, mana, ruchkayam berdim. Qani,
boʻling. Ungacha reportyorni tayyorlab turaman.

— Shu, muxbir aka, xatimiz bundayroq.
Beshinchi sinf kallamizga yarasha. Siz soʻrang,
men aytayin.

— Yoʻq, yozing. Ogʻzingizga kelganini palapartish gapirasiz, uni borib, montaj qilishni aytsangizchi! Yozing: «Quyosh zarrin kokillarini
yoyib, ufqdan bosh koʻtardi...» Yoʻq, oʻchiring.
Badiiy qismini oʻzim yozaman, sizga ogʻirlik
qiladi. Aha, boshladik: «Bolaligimdan choʻpon
boʻlish orzum bor edi. Shu orzu meni choʻponlikka chorladi. Maktabni bitirib, qalb amri bilan
kolxozda qoldim. Mana, hozir javlon urib mehnat qilmoqdaman...» Aha, endi plan, majburiyatlarni yozing. Kim bilan sotsialistik musobaqa
oʻynagansiz? Ana shuni yozing. Keyin, har bir
sovliqdan qoʻshimcha qanchadan qoʻzi olmoqchisiz? Ana buni yozing!

— Muxbir aka, men el qoʻyini boqaman,
chakana choʻponman.

— Aha, shundaymi? Obbo-o, rais doʻppi olib kel
desa, boshni olib keladiganlardan ekan-da. Xoʻp,
yozavering-chi. Mehnatlaringiz taqdirlanganmi?




— Esa-chi, muxbir aka, esa-chi. Raisimiz har
“koʻrganda toʻxtab, koʻrishib-soʻrashadi. Rahmat,
uka, rahmat, deydi. Elning xizmatini qilyapsan,
deydi. Yelkamga qoqib-qoqib qoʻyadi.

— Ha-ha-ha! Bori shumi? Ha, oʻrtoq Qurbonov,
oʻrtoq Qurbonov! Bular abstrakt gaplar! Radioocherkka konkret faktlar kerak! Ordenlar! Medallar! Yorliqlar!... Hmm, boʻpti, oʻrtoq Qurbonov,
sizga ruxsat.

Qalamni Rixsiyevga uzatdim. Qulogʻimning
ketini qashidim. Magnitofonga qaradim.

— Muxbir aka, xabaringiz bormi-yoʻqmi,
uncha-muncha doston aytib turaman.

— Aha, shundaymi?

— Ota-bovamizning hunarini yerda qoldirmayin
deyman-da. Kalning nimasi bor, temir tarogʻi bor.
Ana, ana, do“mbiram bor.

— Aha, hunarni asrabon netgumdur oxir, olib
tuproqqamu ketgumdur oxir! Alisher Navoiy!

— O`lmang!

Jo`shib ketdim. Doʻmbiramni olib dostonimni
boshladim. Dostonimda bir hovliga kelin keldi.
Hovlida gulxan yoqildi, chanqovuz chalindi. Kelin
otda keldi. Ot olovni bir aylandi. Ot doston boʻldi.

Boli boli boling bor,
Ming tumorli noring bor,
Jasadingga qarayman
Chopadigan holing bor.

— Malades, oʻrtoq Qurbonov, malades. Aha,
endi, chanqovuz, gulxan... eski gaplar, oʻrtoq
Qurbonov. Doston, ha, doston! Zamon, davr
nafasi yoʻq. Intellektuallik yoʻq, intellektuallik!
Koʻrib turibsiz, hozir atom asri. Mana, kosmonavtlar yana oyga uchdi... Xoʻp boʻlmasa, oʻrtoq
Qurbonov.

Xayr-ma'zurni eshitib eshitmaslikka oldim,
bilib bilmaslikka oldim. Doʻmbiramni chuldiratib,
doston aytib qoʻyaverdim.




Otlardi boqsang qashib boq,
Olisdan suvini tashib boq,
Sira uzmagin yemini,
Yemini yemiga qoʻshib boq.

Bir qiyo boq, ey, umidli dunyo!

— Aha, yaxshi, yaxshi! A-a-auf, chyort, uyqu
bosayapti. Nima desak, ekan... otlar... otlar patriarxal hayvon, oʻrtoq Qurbonov. «Otni boqsang
qashib boq, suvini tashib boq!» Xoʻsh, nima boʻpti?
Ma'lum gap-ku! Albatta otga suv beradi-da,
boʻlmasa benzin berarmidi? Qup-quruq didaktika!
Xalq ogʻzaki ijodi, ha, xalq ogʻzaki ijodi! Primitiv,
primitiv! Intellektuallik yoʻq, intellektuallik!
Intellektua! problemalar koʻtarilib, ijobiy hal qilinmagan! Ijodingizga muvaffaqiyat, oʻrtoq Qurbonov. Izlaning, koʻproq klassiklarni oʻqing.
Aytaylik, Betxoven, Chaykovskiy, Ashrafiy...

Rixsiyev qoʻzgʻoldi. Ketar boʻldi.

Shunda, Rixsiyevlar qoʻyi esimga keldi. Balki,
qoʻylari yuzxotirini qilar, degan umidda qo`ʻylaridan gap ochdim.

— Muxbir aka, qoʻylaringiz yaxshi! — dedim. —
Dirkillab-dirkillab oʻynab yuribdi!

Rixsiyevning yuzlari yorishdi.

— Aha, aytganday, bizning qoʻylar yaxshi
yuribdimi, oʻrtoq Qurbonov? — dedi.

Koʻnglimda umid uchqun berdi. Qoʻlimni
koʻksimga qoʻyib, bosh irgʻadim.

— Shukur, muxbir aka, shukur. Yaxshi yuribdi! — dedim. — Oʻ“zlariyam... qoʻymisan qoʻy-da!

— Aha, qoʻyi..

— Oʻlmang!

— Qoʻy, qoʻ-o“-o“y! Qoʻy yaxshi!

— Oʻlmang!

— 0-0-0, qoʻ-o“-o`y! Qoʻy yaxshi narsa!

— O`lmang! Ayniqsa sizning qoʻylaringiz! Ming
qilsa-da, hi-hi-hi, ming qilsa-da, muxbirning
qoʻylari-da.

— Aha, rahma-a-at, rahma-a-at!




— Anavi toʻngʻich akangizning qoʻylari
boʻlmaydi! Bari oʻziday kaltafahm! Sizning д0"уlaringiz shunday dono, shunday oʻqimishli... Hayhay-hay, sadagʻasi ketsang, muxbirning qoʻylarining!!

— Aha, rahma-a-at, rahma-a-at!

— Bir kuni deng, hayt-hayt, deya qoʻylarni
soyga haydadim. Qoʻylar oʻzini qirga urdi. Faqat
sizning qoʻylaringiz soyga qarab yurdi. Men, ha,
omon boʻlgurlar-e, ming qilsa-da, muxbirning
qoʻylarisan-da, dedim.

— Aha, rahma-a-at, rahma-a-at! Qoʻylarni tarbiyalang, oʻrtoq Qurbonov, qo`ylarni tarbiyalang!

— Bay-bay-bay, qoʻylaringiz muxbirning qoʻylari ekanligi shundaygina bilinib turadi-ya! Mol
egasiga oʻxshaydi, deganlari shuda...

— Aha, rah-ma-a-at, rahma-a-at!

Rixsiyev tashqariladi.

Xurjunimi yelkalab, izidan yurdim. Tarlonni
minib, adirga yoʻl oldim.

Birodarlar, koʻnglim ogʻriyapti...

10

Tarlonni boylovga tashladim.

Otxonadagi baland oxurga bogʻladim.

Goʻng chiqariladigan teshikni janda bilan
kechalari yopib qoʻydim, kunduzlari ochib qoʻydim.

Tarlonga arpa yem berib boshladim.

Azonda toʻrt kilo arpa yem berdim.

Tushda olti kilo arpa yem berdim.

Oqshomda besh kilo arpa yem berdim.

Kaftimda tuz berdim.

Tarlon tuzni kapalab-kapalab yedi.

Kaftimda oq qand tutdim.

Tarlon qandni lablari bilan oldi. Qars-qars yedi.

Endi soʻyilgan qoʻy quyrugʻini tuzlab-tuzlab
berdim...

Birodarlar, ot usti behisht, ogʻzi doʻzax!




11

Rosa qirq kecha-yu qirq kunduz boʻldi.

Ana shunda Tarlonni otxonadan olib chiqdim.
Tarlonni sovuta boshladim.

Hovli etagida arqonini uzun tashlab bogʻladim.
Tarlon boʻynini koʻzoynakli ilon misol gajak-gajak
qildi. Qoziqni aylanib chopdi. Old oyoqlarini
koʻtarib kishnadi. Arqonini selkillatdi. Dirk-dirk
oʻynab kishnadi. Tarlon mast boʻldi!

Arqon yetadigan yerlarga oz-ozdan xashak yoydim. Tarlon goh u uyumdan, goh bu uyumdan xashak yedi.

Kuniga bittadan xom tarvuz berdim. Tarlon
tarvuzni qarsillatib-qarsillatib yedi.

Fayzi sahar vaqti Tarlonni jabduqlab mindim.

Katta koʻchada ohista-ohista qadamlatib yurdim.
Tong oqardi.

Xoʻrozlar qichqirdi. Itlar hurdi.

Koʻcha yuzidagi radiokarnay nagʻma chaldi.

Ariqlarda jildirab-jildirab suvlar oqdi.

Sahar yellari xur-xur esdi. Bizlarni silab-siypadi...

Tarlon vazmin-vazmin qadam tashladi. Tuyoq
tovushlari bir maqomda tikilladi: tik-tik-tik...

Oldimizdan ariq keldi.

Oyoq ildim. Tarlonni ariqdan sapchitmadim.
Sapchitsam, ichidagi moyi uzilib tushadi. Keyin,
bir yilcha ko“pkarida chopolmaydi.

Shu bois, ariqni aylanib oʻtdim.

Tarlonni suvladim. Izimizga qaytdim.

Tarlon tagʻin terib-terib qadam tashladi: tik-tiktik!

Tarlonni qirq kun sovutdim. Tarlon bir yerda
turolmay qoldi, tuyoqlari yerga tegar-tegmay
yurdi. Oʻynoqlab-oʻynoqlab, osmonga sapchidi.
Quyundayin uchgisi keldi!

Paxta terimi tamom boʻldi.

Toʻylar boshlandi.




12

Birodarlar, ot bilmaydigan nima yoʻq!

Ot qor-yomgʻirni, dovulni oldindan biladi.

Ayniqsa, toʻy-ma'rakani darrov biladi. Boisi,
toʻyda ko`pkari boʻladi-da!

Bizning Tarlon kechasi bilan pishqirdi.

Alagʻda boʻldim, choponimni yelkamga tashladim, tashqariladim.

Oy yorugʻ, osmon ochiq boʻldi.

Tarlon qoziqni aylanib chopdi.

Tarlonni ushladim. Yollarini siladim.

Bir yerda toʻy bor-ov, dedim.

Aytganim boʻldi.

Ertasi kuni shundaygina yonimizdagi Obshir
qishlogʻidan toʻyxat keldi.

Omborxonada ot abzallarini — terlik, bellik,
chirgi, boz, jahannik, jul, pushton, quyushqon,
yugan, koʻpchik, uzangili egarni qoʻltiqlab keldim.

Tarlonni qashilab-qashilab egarladim. Ogʻ“ziga
suvliqni solib, yuganladim. Peshonasiga do`lana
shoxidan boʻlgan koʻztumor ildim.

Egar qoshidan oldim. Uzangiga oyoq soldim.

13

Obshirga yigirma otliq boʻlib bordik.

Surnay navosi chiqayotgan, osmonga quyuq
tutun oʻrlayotgan 10"ухопа ostonasida oyoq ildim.

Bizga Turdi podachinikidan joy tegdi.

Telpagi quloqlarini tushirib olgan bir odam
bizni tor koʻchalar boʻylab ergashtirdi. Podachinikiga olib bordi.

Podachi darvozasi xiyla past boʻldi. Oti moʻminlar ostonadan egarga enkayib oʻtdi. Oti boqiliqlar
yerga tushib, yetaklab oʻtdi.

Birodarlar, otga minsang — boshingni oʻyla,
yerga tushsang — otingni oʻyla!

Chavandozlar otlarini yalangʻochladi. Egarabzallarni daraxt shoxlari ayrisiga ildi. Supalar,
devorlarga qoʻydi.

Chavandozlar otlarni shamollatdi.



Tarlon yerga agʻnadi. Goh oʻng, goh chap
yogʻiga agʻnadi. Badani qichigʻini qondirdi. Oʻzini
oʻzi qashidi! Tagʻin oyogʻida turdi. Oyoqlarini
kerib-kerib silkindi. Badan-yollariga ilashgan xaschanglarni qoqdi.

Tarlon ustiga gilam tashladim. Pushtonini salqi
qilib tortdim. Qozigʻini tepib-tepib qoqdim.

Safar chavandoz qora toʻrigʻi qozigʻini Tarlon
yonidan qoqdi.

Gʻashim keldi. Ensam qotdi.

— Safar aka, — dedim. — Toʻrigʻingizni xolisroqqa oling, baraka toping.

— Hech nima qilmaydi, yer keng.

— Men yerni qizg“anmayapman. Toʻrigʻingiz
tepongʻich, shuni oʻylayapman.

— Koʻngilni keng qiling, ot tepkisini ot koʻtaradi.

Toʻriq bizning Tarlonga yomon-yomon qaradi.

Men, ana, koʻryapsizmi, demoqchi boʻldim.
Ammo Safar chavandoz mehmonxonaga joʻnadi.
Izidan qoʻl siltab qoldim. Keyin, men ham bordim.

Toʻyxonadan ulushimiz — turli noz-ne'matli
dasturxon, ikkita shisha keldi.

Uy bekasi qozon osdi. Palovga urindi.

Chavandozlar davra boʻlib oʻtirdi. Sabzi to`gʻrab
berdi.

Shu vaqt otlar achchiq-achchiq kishnadi. Tarlon
ovozini darrov tanidim, chopib chiqdim.

Safar chavandoz toʻrigʻi old oyoqlarini koʻtarib
pishqirdi, Tarlonga yopishdi.

Men olisdan qoʻl siltadim. Tarlonga doʻq urdim:

— Boʻldi, bas! — dedim.

Tarlon oʻzini keyinga oldi. Old tuyoqlari bilan
yer tirnadi. Tishlarini irjaytirib kishnadi. Toʻriqni
ogoh qildi. Yaqinlashma, degan boʻldi.

Tarlon noʻxtasidan ushladim. Tarlonni tinchlantirdim:

— Boʻldi! Tak-tak-tak! Tak deyman! Safar aka,
ana, aytmadimmi, toʻrigʻ“ingiz odam emas deb!
Mana, Tarlonning koʻnglini ogʻritdi!



— Odam soʻzlashib topishadi, yilqi kishnashib
topishadi, Ziyodulla chavandoz! Shunday-shunday
topishadi-da!

Safar chavandoz toʻrigʻini Tarlondan xolis oldi.
Otlar tinchidi.

Palov yedim. Kechasi olishni” tomosha qildim.

14

Ertalab ta'tillanib, otlandim. Lalmi dashtga yoʻl
oldim.

Dasht bir-biriga ulashib ketgan adirlar oralig“ida boʻldi. Kunbotar qoʻngʻir tusli qirlar boʻldi.
Dasht chetlari yoʻgʻon-yoʻgʻon tutlar boʻldi.

Koʻpkari tomoshaga kelganlar shu tut shoxlarida, devorlarda chumchuqdayin tizilib oʻtirdi.
Tevarakdagi adirlarda toʻda-to“da boʻlib yonboshlab yotdi.

Adir betlarida chavandozlar otlarini yalangʻochladi, otlarini koʻpkariga shayladi.

Men ham adirning bir chetini oldim.
Tarlonni yalangʻochladim, yerga yumalatdim.
Keyin egar bosdim.

Oyogʻimga paytava oʻradim. Xurjundan Ко"рkari etigimni olib kiydim. Etik baland poshnali
etik, takaning terisidan boʻladi. Teri teskarisi ichiga qaratib tikiladi. Teskarisi yaltiroq, sirpanchiq
boʻladi. Yuzasi terining oʻng tarafidir. Etikni mol
charvisi bilan moylab turaman. Shunda suv, qor,
sovuq oʻtmaydi, yirtilmaydi.

Butlari bir qarichcha yirtiq cholvorimni kiydim.
Cholvorimni atayin yirtib qoʻyibman. Boʻlmasa,
koʻpkarida butimga biron nima ilashadi, cholvorimni ogʻigacha ayirib yuboradi.

Telpagim qulogʻini tushirdim. Uzangiga oyoq
ilib, egar qoshidan oldim. Dashtga qarab endim.

Chavandozlar tevarakni aylanib chopdi. Chavandozlar otlarini pishitdi.

# olish — kurash.




Odamlar qishloq tarafga qaradi.

— Ana, uloq kelayapti! — dedi.

Qishloqdan ikki otliq keldi. Birovi oldida qora
uloq. Oʻngarib oldi. Otliq uloqni oldimizga olib
kelib tashladi.

Chavandozlar uloqni otlariga iskatdi. Uloq yonverini, tevaragini aylantirib koʻrsatdi.

Otlar toʻp boʻldi.

Yuzlari tandirdan endi uzilgan nonday qizil,
moʻylovli bir odam uloq boshiga keldi.

Ana shu moʻylov bakovul boʻldi. Qamchi sopini
boshi uzra koʻtardi. Jarangdor ovozda aytdi.

— Chavandozlar-ov! Gapimni oʻng qulogʻing
bilan-da, chap qulogʻing bilan-da, eshitib ol!
Chilvir solma — bir! Bir-birovingni yomon gap
bilan so“kma — ikki! Qamchi solma — uch!
Yiqilgan chavandoz ustiga ot solma — toʻrt! Ot
qochganda ushlashga yordam ber — besh! Ol, ha-ol!

Bakovul shunday dedi-da, oʻzi to“dadan chetga
chopib chiqdi. Toʻdani aylanib chopib, jar soldi:

— Birinchi zotiga bir roʻmol, oʻn soʻm puli bor!
Eshitmadim demanglar!

Chavandozlar toʻdaga ot soldi. Otlarini qimti-di,
otlarini tizzalari bilan niqtadi, otlarini qamchiladi,
otlarini uloqqa haydadi.

Uloq sonsiz ot tuyoqlari orasida qoldi.

Qoʻllar uloqqa talpindi, ammo ololmadi.

— Ha-ha-ha!

— Chu-chu-chu!

— Bos-bos-bos!

Talpinishlar samara bermadi. Uloq yerdan
qoʻzgʻolmadi. Oʻzini uloqqa urayotganlar oʻzi-da,
otlari-da gʻarq terga botdi. Chavandozlar dastlabki
shashtidan qaytdi, otlar shashtidan qaytdi. Ayrim
chavandozlar toʻda chetiga chiqdi, peshonalarini
artdi, tomoshago“y boʻldi.

Endi, to“da tevaragida yurgan chavandozlar
oʻzini uloqqa urdi.

Men Tarlon boshi uzra qamchi havolatdim.




Tarlonni qimtib-qimtib, toʻdaga haydadim. Tarlon
otlar siquvida turtinib-burtinib uloqqa yetib keldi.
Uloqni bir aylanib toʻxtadi.

Men qamchini sopidan tishlab oldim. Oʻzim
uloqqa uzaldim. Endi koʻtarib edim, bir ot tuyogʻi
bosib qolib, uloq qoʻlimdan tushib ketdi.

Tarlonni otlar toʻdasi surdi. Tarlon qalqibqalqib, uloq naryogʻiga gandiraklab oʻtdi. Chetga
chiqib qoldi.

Tarlon shashti qaytmasin, ruhi tushmasin, deya
bir chaqirimcha yerga chopib borib, chopib keldim.
Goʻyo uloqni olib chiqdim!

15

Uloq yerdan qimirlamadi.

Shunda bakovul zotni oshirdi.

— Chavandozlar-ov, eshitmadim demanglar,
ustiga yana bir goʻsam serka qo`yildi!

Chavandozlar chuh-chuh, deya otlarini uloqqa
chorladi. Sagʻrilariga tars-tars qamchilar urdi.

Otlar pishqirdi, otlar kishnadi.

Nihoyat, uloq yerdan koʻtarildi. Toʻda asta-asta
jonlandi. Otlar qulogʻi lik-lik etdi. Toʻda pastga
siljidi.

Bakovul jar soldi.

— Uloq koʻtarildi, uloq koʻtarildi!

Toʻda birdan jonlandi. Otlar yoppasiga chopdi.
dupur-dupur-dupur... otlar uloq tevaragida chopdi.
Bor e'tiborlari uloqda boʻldi.

— Uloq ketdi! Uloq Burnoch bilan Samanda
borayapti!

Nimaga burnoch ot deymiz! Boisi, burnoch ot
peshonasida qashqasi, burni uchida olasi boʻladi.
Butlari-da ola boʻladi. Burnoch otning xili koʻp
boʻladi. Koʻk burnoch, qora burnoch, toʻriq
burnoch, jiyron burnoch!

Saman ot boʻlsa, sariq, yollari, dumlari qora
boʻladi. Yol-quyrugʻi oqlari-da boʻladi.

Burnoch bilan Saman quloqlarini quyon quloq



lari misol chimirib chopdi, zinkiyib chopdi. Uloq
oralarida shalvirab bordi. Uloqning bir buti
Burnochda, bir buti Samanda boʻldi.

Chavandozlar oʻz taraflariga chalgʻayib, tortishib bordi. Tevaragida oʻnlab qoʻllar uloqqa uzaldi, ammo yetolmadi. Yetganlari uloqni yulib ololmadi.

Otlar Burnoch bilan Samanni oʻrab chopdi,
dupur-dupur-dupur...

— Uloq Burnoch bilan Samanda borayapti! Uloq
Samanga oʻtdi, uloq Samanda! Bos!

Darhaqiqat, Saman chavandozi epchillik bilan
uloqni taqimiga bosdi. Oʻng tarafiga qiyshaydi.
Jilovni oʻngga burdi. Saman yoʻlini ongdan soldi.

Chavandozlar talashish foydasizligini bildi.
Birin-birin orqada qoldi.

— Halo-o-ol! Samanniki halol! Tashla, Saman,
tashla! E barakalla-ye! Saman, kel, haqingni ol!

Saman uloqni yerga tashladi. Bakovulga qarab
yurdi.

Chavandozlar yerga tushgan uloqqa qarab
yurdi. Yana uloqqa yopirildi. Uloq bu gal maydagina bir toʻriqda ketdi.

Birodarlar, toʻriq ot malla boʻladi. Boʻyni xuddi
koʻzoynakli ilon misol gajak-gajak boʻladi!

16

Yanagi uloq menga nasib etdi.

Men uloqdan umid qilmadim, toʻda chetida turdim. Uloqni Yaratganning oʻzi yetkazdi.

Bir qizilko“k uloqni yerdan sudrab chiqdi.
Qizilko“k shundaygina yonimizga keldi. Shunda
chavandozi uloqni ot tizzasi boʻyi koʻtardi.

Men enkayib, uloqqa yopishdim. Qaddimni
koʻtardim, Tarlon biqiniga tizzamni nuqib
ayqirdim.

— Ha-al

Tarlon bir yulqinib, toʻ“dadan uzib chiqdi.




Ketimdan chavandozlar ot soldi. Koʻplari menga
yetib keldi, uloqqa uzaldi.

Shunda Tarlonga qamchi bosdim. Ammo Tarlon
jadallamadi, aksincha, tobora sekinlab chopdi.

Hayron boʻlib, olgʻa qaradim. Ana shunda nima
gapligini bildim. oldinda bir odam boʻyi soy
boʻldi...

Nima qilishimni bilmadim. Jilovni buraman
degunimcha soy labiga kelib qoldim. Tarlon soy
yoqalab chopdi. Uloq soy tarafda boʻldi. Shu
sababli-da uloqqa birov kelolmadi.

Shunday boʻlsa-da, qoʻli uzun chavandozlar
Tarlon sagʻrisi, Tarlon boʻyni osha uloqqa uzaldi.
Men uloqni bermadim. Ayniqsa, Tarlon uloqni bergisi kelmadi.

Soy yoqalab chopdim. Shunda-da bakovul ovozidan darak boʻlmadi. Endi jilovni qoʻyib yubordim.
Taqimimdagi uloqni qoʻshqoʻllab ushladim. Tarlon
endi oʻz bilganicha chopdi. Soyda esa, adogʻ
boʻlmadi...

Chavandozlar ketimdan qolmay ta'qib etdi.

Shunda Tarlon birdan... soyga qarab zinkiydi.
Old oyoqlarini koʻtardi, oʻzini soyga tashladi.

Etlarim jimir-jimir etdi. Koʻzlarim otilib chiqib
ketayotganday boʻldi. Oyogʻim yerdan uzilganini
tuydim. Oʻzimni muallaq sezdim. Koʻnglimdan,
oʻlgan shunday oʻlar ekan-da, degan gap oʻtdi.
Koʻzlarimni chirt yumdim, uloqni qoʻyib yubordim...

Zoʻr bir zarbdan qalqib ketdim. Yuragim tovonimga tushib ketganday boʻldi. Hushim boshimdan
uchdi. Jonholatda Tarlon boʻyniga yopishdim.
Mahkam quchoqlab oldim...

17

Koʻzlarimni «chdim. Yo, tavba, Tarlon hamon
chopib borayapti. Endi soyda chopib borayapti.
Tarlon bir-bir bosib, oyoq ildi. Boshini egdi.
Pishillab nafas oldi.



Men qaddimni rostladim. Oʻzimga keldim. Men
tagʻin koʻzimni yumdim.

Yuqoridan bakovul ovoz berdi.

— Zot joyida! Zot.joyida qoldi!

Yuqoriga oʻgirildim. Otliqlar soy labida qator
boʻlib qaradi. Uzalib, jilovni oldim. Yuqoriga
chiqadigan yoʻl qidirib, soy yoqaladim.

Yuqorida chavandozlar salmoqlab-salmoqlab
gapirishdi.

— Odamning boshi aylanib ketadi-ya!

— Shu Tarlonda ikkita yurak bor!

— Bordi-yu, bitta boʻlsa, oʻzining kallasiday!

— Tarlon dilovar ot ekan!

Bakovul tayinladi:

— Toarlon-ov, uloqniyam olib chiq! — dedi.

Men oʻzimni eshitmaslikka oldim. Uloqqa
qaytib borgim kelmadi. Bir nishabroq yerdan yuqoriladim.

Egar-abzallar oldiga bordim. Tarlonni
yalangʻochladim. Tarlonning bor vujudini qarab
koʻrdim. Oyoqlarini siladim. Xudoga shukur, lat
yemadi. Yerga yumalatib-yumalatib sovutdim.
Bosh-adoq qashiladim. Boʻldi, endi Tarlonni uloqqa
solmayman. Boʻldi, Tarlon gʻolib boʻldi...

18

Keyin... keyin, oʻzimning-da, araz fe'lim
tutdi...

Birodarlar, sizga bir nima aytayinmi? Men araz
urishni yaxshi koʻraman! Oʻlayin agar-a!

Oy tugʻadi, oʻttizida to`ladi. Shu oyda biror bir
nimadan, aqalli bir martagina boʻlsa-da, arazlamasam boʻlmaydi. Shu oyda kun koʻrganday
boʻlmayman!

Koʻnglim gʻash boʻlib yuradi. Bir nima yoʻqotganday tevarakka alanglab qolaman. Bahonatalab
boʻlaman. Biron-bir bahona izlayman. Qildan qiyiq
chiqaraman. Ignaday nimani togʻday qilib koʻnglimga olaman. Tumshuq qilib olaman!




Oʻzimni oʻzim xoʻrlangan deb bilaman. Koʻnglim choʻkib... otam bechorani eslayman! Odamlar
meni sagʻirligimni bilib xoʻrlayapti, deyman.
Sagʻir bo“pmiz, aybdor bo“pmizmi, deyman.

Undan keyin... kallamdan oʻpkalayman! Xoʻrlanishim boisini kal kallamdan koʻraman. Kallam
kal-da, boʻlmasa, meni shunchalik xoʻrlarmidilar,
deya oʻksinaman.

Shunda: uzangi yoʻldoshlarim oraga tushadi. Ot
jilovini ushlab, tavallo qiladi:

— Bir martagina shaytonga hay bering,
Ziyodulla chavandoz! — deydi.

Arazlashimning ana shu yerlari koʻnglimga
yogʻday yoqadi! Qobogʻimni uyub-uyub, olislarga
qarayman. Miq etmayman!

Uzangi yoʻldoshlarim yanada gʻayrat qiladi.

— Ziyodulla chavandoz, siz koʻp ulug“ chavandozsiz, shu safar bizni oʻylang! — deydi.

Ahay-ahay! Jonning huzuri-ya! Vujudim huzur
qiladi, vujudim rohat qiladi!

Ana shunda moyillik beraman! Oʻychan-oʻychan
bosh irgʻ“ayman.

— Mayli, koʻp qoʻ“ymadilaringiz, yuzlaringizdan
oʻtolmadim, — deyman.

Koʻpdan buyon araz urish xumor qilib yurib
edi. Mana, qulay vaqt keldi! Yaratganning oʻzi suygan bandasiga yubordi! Bahona-da binoyiday boʻldi:
ot insonni deb jonini ayamadi, bakovul boʻlsa, ot
fidoyiligini taqdirlamadi! Ana bahona!

19

Men arazlab oʻtira berdim.

Bir jiyron ot seldanang otib keldi. Bakovul
oldiga bordi.

Birodarlar, jiyron — malla ot boʻladi. Oyogʻi
olapaycha. Ayrimlari peshonasida qashqasi-da
boʻladi. Bunisida yoʻq boʻldi.

Jiyron chavandozi soqoldor chavandoz boʻldi.
Chavandoz ovozi nordon-nordon boʻldi, ammo
xushtalqin boʻldi: .




— Ay bakovul, mo`yloving boʻlgan bilan, insofing yoʻq ekan! — dedi. — Qara, Tarlon oʻzini qayerdan tashladi! Ct sendan, mendan qoʻrqqanidan
tashlamadi, yoʻq, odamzotga fidoyiligidan tashladi!
Bundayin botir ot boshidan zar sochsang-da,
haqing ketmaydi! Ber haqini!

— Uloq qoʻlidan tushib ketdi! — dedi bakovul.

— Bersang berding, bermasang, shu Tarlonga
uyimdan bir qoʻy olib kelib beraman! Ayt, boʻlarini
ayt!

Bakovul arosatda qoldi. Nima qilishini bilmadi,
nima deyishini bilmadi. Haq berayin desa, boyatdan buyon bot-bot bekor, dedi. Endi gapidan
qaytish boʻladi. Haq bermayin desa, tagʻin
boʻlmadi. Soqoldor chavandozda avzoy yomon, uyidan qoʻy olib kelib beradi. Yomon-yomon, ana unda
yomon! Bakovul nomiga yomon, toʻy nomiga
yomon!

Вакоуш о"У1ад1-о"У1ад1, oxiri gapini qaytib oldi.
Soqoldor chavandozga yuzlandi.

— Chavandoz bova! — dedi. — Oshingni yesa-da
mard yesin, boshingni yesa-da mard yesin! Bunday
tantilikdan keyin, haq sizdan aylansin! — dedi.

Bakovul menga bir serka bilan yigirma besh
soʻm pul berdi.

20

Koʻpkari oxirigacha yonboshlab yotdim.

Uzangi yoʻldoshlarim bir marta-da uloq ololmadi.

Koʻpkaridan qoʻlini burunlariga tiqib qaytdi.

Shunda, uzangi yoʻldoshlarimga yuz soldim.

— Endi qaysi yuz bilan elga roʻpara boʻlamiz? — dedim. — Yigirmaday chavandoz-a!
Olganimiz bor-yoʻgʻi bitta serka boʻlsa! Shuniyam
tilab oldik!

Chavandozlar boshi egik boʻldi. Bilmadik, deya
yelka qisdi.

— Yaxshisi, bunday qilamiz. Yoʻlda oyoq




ilamiz. Qishloqqa qorongʻilatib-qorongʻilatib kirib
boramiz. Binoyimi?

— Binoyi, binoyi, — dedi chavandozlar.

Qishloqqa bir adir qoldi.

Chavandozlar otdan tushdi. Adirda yonboshlab
yotib oldi.

Toshday qorongʻi tushdi.

Chavandozlar tagʻin otlandi.

Birov-yarim duch keladi, degan hadik bilan men
oldinda yurdim. Oldimda serka bor-da. El koʻzi...

Aytganim boʻldi. Toshloqdan oʻtib, bir qoraga
yoʻliqdim. Yoʻlni burib soldim.

Qora olisdan ovoz berdi:

— Hay, oʻsha yoqda bir ola mol koʻrmadilaringizmi?

— Koʻrmadik.

— Ziyodulla chavandoz? Senmisan? Koʻpkaridan qaytdilaringmi?

— Shunday, shunday!

— Qalay, quruq qaytmadilaringmi, ishqilib?

— Esa-chi!

— Bilinmayapti-ku!

Men oldimdagi serka junini ogʻritib-ogʻritib
tortdim. Serka uzib-uzib ma'radi.

— Eshityapsizmi, ovozini?

— Ha, yaxshi-yaxshi! Ishqilib, boʻsh kelmanglar! Sizlar, elning e'tibori-da!

— Ana shunday ovozli jonlilardan barimizda
bor! Xurjundagi qat-qat toʻnlarni aytmasak-da
boʻladi!

21

Boysunga toʻyga joʻnadim. Yer bilch-bilch
loyligidan, ot dumini tugib qoʻydim.

Birodarlar, boysunliklar qitmir el, baxil el,
ichiqora el! Birovga bir nima qiymaydi! Oʻzlari
boʻlolmaydi, boʻlganni koʻrolmaydi! Bizning omadimizni kamsitadi! Bizning muvaffaqiyatimizni
yerga uradi! Parokandaligimizni koʻrib quvonadi!




Yayrab kuladi, miriqib kuladi! Voy bechora-ye, voy
bechora-a, deydi! Nachora, birodarlar, nachora, sut
bilan kirgan, jon bilan chiqadi!.. Bugungi koʻpkarida-da shunday boʻldi.

Shoʻrchidan Fayzulla chavandoz keldi. Vo
ukkagʻar, ana chavandoz! Besh ketdim! Ostidagi oti
qizbel! Suv ilonday chopdi! Uloqni ketma-ket ikki
bor ayirdi!

Uchinchisi menda ketdi.

Uloq goh shoʻrchiliklarda, goh bizda, goh
vaxshivorliklarda yurdi. Boysunliklarga tegmadi.

Fayzulla chavandoz uloqni uchini bor yerdan
uzib oldi!

Ana shunda boysunliklar kuyib ketdi! Bir boysunlik Fayzulla otining jilovidan tortib qoldi. Yana
bir boysunlik uloqni yulqib-yulqib tortdi, Fayzulla
chavandoz qoʻlidan tushirib yubordi!

Fayzulla chavandoz yana uloqqa uzaldi. Yana
uloqni olib joʻnadi. Qizbeli toziday chopdi!

Boysunliklar keyinda qolib ketdi. Ammo ulkan
bir aygʻir izma-iz yetib bordi. Aygʻir chavandozi
uloqqa uzalmadi. Yoʻq, uzalmadi. Ayg£ir,
Fayzullaning Qizbelini koʻkragi bilan urib oʻtib
ketdi! Qasddan qildi, qasddan!

Fayzulla chavandoz Qizbeli umbaloq oshib yiqildi. Fayzulla Qizbel oti boshidan yerga aylanib tushdi.

Qizbel sapchib turdi, besh-olti odim qo`ydi.
Keyin, chavandoziga qarab yurdi. Chavandozi oldida oyoq ildi.

Fayzulla chavandoz yiqilish zarbidan irgʻib
turib ketdi. Ust-boshlarini qoqdi.

E, tavba-ye, tavba-ye! Chavandoz devordan
agʻnasa, albatta bir yeri lat yeydi. Maydagina
eshakdan yiqilsa, xiyol vaqt qimirlamay yotadi.
Oʻqday uchib borayotgan otdan yiqilsa, hech nima
koʻrmaganday, sapchib turib ketadi!

Birodarlar, eshak yiqitsa, tuyogʻini toʻshaydi,
ot yiqitsa, yolini to'shaydi!




Fayzulla chavandoz Qizbel oldiga bordi. Qizbel
badaniga yopishgan loylarni artdi. Qorniga sidirilib
tushgan egarni oldi. Qaytatdan egarladi.

Tagʻin to“daga ot qoʻyib keldi. Uloqqa qahr
bilan yopishdi.

Bu safar boysunliklar uloqni ot tuyoqlari ostiga
bostirib oldi.

Fayzulla chavandoz uloqni tuyoqlar ostidan
tortib ololmadi. Toʻdadan entikib-entikib chiqdi.

— ... sig“sa ot min-da, bachchagʻar! Oʻl-e, shu
kuninga-ye! Tfu! — dedi.

Fayzulla chavandoz tupigi ulkan aygʻir sagʻrisiga sachradi.

Fayzulla chavandoz araz urib ketdi. Izidan
uzangi yo`ldoshlari joʻnadi.

22

Boysunlik chavandozlar uloq ololmasligini bildi.
Endi qing£irlik yoʻliga oʻtdi.

Uloqqa chilvir soldi! Chilvir yarim qulochcha
keladigan arqon boʻladi. Yoʻgʻonligi boshmaldoqday boʻladi. Uchlari bilak bilan egar qoshi sigʻadigan qilib tugiladi. Chavandoz chilvirni uloq
kezanagidan oʻtkazib olib, bilagiga o`raydi. Ana
undan keyin uloqni tortib olib boʻlmaydi!

Uloqqa chilvir solishning zoʻr bir xili bor.

Boysunliklar ayni shu zoʻrini qoʻlladi: birovi bir
amallab uloqni yerdan uzdi. Chilvirni kezanakdan
oʻtkazib oldi. Uchlarini egar qoshiga ildi. Keyin,
uloqni taqimiga bosib chopdi.

Shu uloqni olib boʻladimi? Yo, chavandozni
egar-abzali bilan agʻdarib olib boʻladi, yo, oti bilan
qoʻshib yiqitib olib boʻladi. Boʻlmasa, olib bo£ʻlmaydi!

— Chilvir! Chilvir soldi!

— Ay bakovul, toʻriq chilvir soldi!

— Harom, toʻriqning ulogʻi harom!

Bakovul barini koʻrib turdi, barini eshitib turdi.
Ammo yelkasini qisdi, labini burdi, talmovsirab
turib oldi.




— Chilvir? Qanaqa chilvir? Okun, mehmoni
azizsiz, bo`hton qilmang! Toʻriq, kel, haqingni
ol! — dedi.

Chavandozlar gapi besamar boʻldi. Koʻplar
koʻpkaridan qoʻlini yuvib, qoʻltiqqa urib ketdi.

Shoʻrchilik Hamdam chavandoz ketayotib, mana
bunday dedi:

— Ay bakovul, shunday haq olib yegandan
koʻra, koʻchadan... terib yesalaring boʻlmaydimi?
Bir moʻmin banda oʻzi yemay, oʻzi ichmay yigʻindi,
elga toʻy berdi. Oʻyla-da, imonsiz! Shu haromliging
oʻzingga, oʻzingga boʻlmasa, bola-chaqangga uradi,
mana koʻrasan!

Bakovul yerparchin boʻldi. Ammo gapidan qaytmadi:

— Okun, chilvir solmagani haqiqat! — deya
chikilladi.

— E, tupurdim, shu haqiqatingga!

Hamdam chavandoz etagini qoqib ketdi.

23

Birodarlar, chavandozlar nimaga etagini qoqib
ketayapti? Adolatga! Nimaga tupurib ketayapti?
Adolatga! Kimdan arazlab ketayapti? Adolatdan!
Bir to“da nomard, imonsizga achchiq qilib, adolatni oʻtga tashlab ketayapti!

Birodarlar, biz hamisha adolat, adolat deymiz.
Tildan qoʻymaymiz. Adolatsizlikni koʻrib, xunibiyron boʻlamiz. Hayotdan, taqdirdan noliymiz.
Adolat yoʻq, adolat osmonda, deymiz.

Yoʻq, birodarlar, adolat yerda! Oyoqlarimiz ostida! Adolat tuproqqa qorishib yotibdi! Adolatni kim
bundayin xor qilayapti? Biz — oʻzimiz! Men, siz,
Fayzulla chavandoz, Hamdam chavandoz! Ana,
ular qochib ketdi! Shu-da, adolat jafo chekayotganda qochamiz! Adolatdan yuz oʻgiramiz! Koʻrib,
koʻrmaslikka olamiz!

Bir imonsiz adolatni boʻgʻsa, yoʻlimizni chap
solamiz. Yomondan qoch-da qutul, yo, ton-da




qutul, deymiz. Yomon bilan teng boʻlmayin,
deymiz. Oʻzimizni bilmaganga olib oʻtiramiz.
Tilimizni tishlaymiz. Obroʻyimiz ketib qolishidan,
yo, amalimizdan ayrilib qolishdan qoʻrqamiz.
Oʻzimizga gʻanim orttirishdan qoʻrqamiz. Qoʻyqoʻya ber, toʻgʻri gap tuqqaningga yoqmaydi, deya
qoʻl siltaymiz.

Ana, bari qochib ketdi! Qochish, bizning uzangi
yoʻldoshlarga-da yuqdi.

— Yuring, ketdik! — dedi.

Men jerkib berdim:

— Hech qayoqqa ketmayman! Koʻpkari oxirigacha chopaman! — dedim.

— Nima qilasiz, shular bilan teng bo£lib!
Bularning jazosini xudo bersin!

— Nimaga endi bari nimani xudoga solasizlar?!
Oʻzlaringiz odam boʻlib nima qilib yuribsizlar?!
Xudo boʻlsa, shunday imonsizlik boʻlarmidi!

Uzangi yoʻldoshlarim koʻnglimga qaradi.

Bir boysunlik chavandoz yonidagiga shivirladi:

— Yaxshi boʻldi, bari ketayapti. Uloq endi
oʻzimizga qoladi.

24

Qahrim qoʻzigandan qoʻzidi. Tarlonni Samad
chavandozga berdim. Oʻzim Samadning chekkagir
koʻk samanini mindim. Toʻda girdini poylab yurdim.

Bir boysunlik uloqqa yana chilvir soldi. Lip etib
yonidan bordim, uloq butidan ushladim. Uloqdan
qoʻlimni olmadim.

Oxiri boysunlikning oti holdan toydi. Oʻziningda hafsalasi pir boʻldi. Uloqni qoʻyib yubordi. Uloq
yerga tushib ketdi. Men ushlab qololmadim.

Koʻk samanni olisdan qayirib keldim. Peshonamni yengim bilan artdim. Yoqamni koʻtaribkoʻtarib, koʻkragimni shamollatdim. Shunday
rohatlandim, shunday rohatlandim. Shunday rohatlandim, shunday rohatlandim! Tani jonim
yayradi! Savob ish qilganday boʻldim!




Endigi uloq vaxshivorlik Yoʻldosh chavandozda
boʻldi. Yoʻldosh uloqni chilvirsiz, halol olib ketdi.

Yoʻldosh chavandozga ziyon bermadim, oshiga
sherik boʻlmadim.

Tagʻin toʻda chetiga borib turdim. Ostimdagi
koʻk saman ogʻirligini orqa oyoqlariga soldi.
Ketiga xiyol chayqalib turdi.

Endi Jiyron otli bir boysunlik uloqni olib
joʻnadi.

Men darrov koʻk samanni yonidan qoʻshdim.
Uloqqa ushlashdim. Basma-bas ushlashdim.
Tengma-teng ushlashdim.

Bechora chavandoz chap berib, chap berib, koʻp
chopdi.

— Qoʻyib yubor, haqning yarmini beraman, —
deya shivirladi.

Oʻzimni eshitmaslikka oldim, uloqni ushlab
chopdim.

Boysunlik alamidan yomon-yomon oʻqraydi,
yomon-yomon chaqchaydi. Burab-burab soʻkdi.
Oxiri uloqni tashlab yubordi.

Ishqilib, boysunliklarga uloq bermadim.
Boysunlik chavandozlar uloq ololmadi.

Bakovul barini koʻrib turdi, barini bilib turdi.
Ana endi... ana endi, qitmirning borib turgan qitmiri qiladigan ishni qildi: uloqni to“dadan chetga
olib joʻnadi. Soʻraganlarga:

— Butlari shalvirab qolibdi, — deya javob
berdi.

Chavandozlar bakovul yoʻliga qarab turdi.
Bakovul toʻdaga yangi uloq soʻyib keladi, deya
umid qildi.

Xiyol oʻtdi, bakovul qaytib keldi. Uloqni
toʻdaga olib kelib tashladi.

Uloqni koʻrib, yoqalarimni ushladim. Yo, tavba,
yo, tavba! Oʻsha-o“sha uloq. Lekin boʻyni yoʻq!
Butlari yoʻq! Haligina bor edi, bakovul qirqib tashlabdi! Bunday uloqni yerdan koʻtarib boʻlmaydi!
Boisi, ushlaydigan yeri yoʻq! Junidan ushlab
koʻtarayin desa, juni yulinib ketadi!




Shunday boʻlsa-da, chavandozlar noumid shayton deya, uloqqa talpindi. Ammo yerdan uzib ololmadi.

Bakovul koʻnglidagiday boʻldi! Ana endi
bakovul koʻpkarining oxirini aytdi:

— Eshitmadim demanglar, olgan-olgani! Olganolganiga shu uloqning oʻzi, bir kilo yogʻ, bir kilo
guruch, sabzisi bor! Ol!

Bunday uloqni yerdan uzib olishning bir yoʻli
bor. Lekin juda-juda qiyin...

Baxtash tavakkal! Oʻzimizning Tarlonni minib
oldim. Uzangi yoʻldoshlarimga, bot-bot tayinladim.
Oʻzim uloqqa qarab yurdim. Uzaldim, uzaldim...
tagʻin uzaldim... uloq junini eti bilan qoʻshib ushladim, gʻijimlab ushladim. Bor kuchim bilan siltab
koʻtardim, egar qoshiga oʻngarib oldim! Koʻkragim
ostiga bosdim, bilaklarim bilan bosdim!

Koʻz ilashmay qoldi!

Qolgan ish, Tarlon ishi boʻldi! Tarlon tulkiday
chopdi!

Koʻpkari oxiri menda ketdi. Men zafar
qozondim!

Birodarlar, oʻzbek eli oʻr keladi, oʻzi oʻjar, zoʻr
keladi!

25

Rixsiyev qishloqqa koʻchib keldi.

Birov urilib keldi dedi, birov shahardan bezor
boʻlib keldi, dedi. Urilib keldimi, surilib keldimi,
ishqilib keldi. Maktabda muallim boʻldi.

Bizdan ikki hovli narida ota meros koʻhna hovlisi bor edi. Ana shu hovlida yashadi. Qish
boʻlsada, hashar qildi, hovlisini sozladi.

Bir kuni meni-da hasharga aytdi. Oʻlmayinning
kunidan bordim. Hamsoyachilik, qosh bor, qoboq
bor-da.

Rixsiyev supada yonboshlab oldi. Qoʻlini loyga
urmadi. Hasharchilarga gap berib turdi.

Birodarlar, Rixsiyev quloq-miyani qoqib, qoʻlga




berdi! Bidir-bidir... Olamda gap qolmadi! Qayerda
urush boʻlayapti, qayerda surgun, qaysi mamlakat
podshosi qayerga bordi, nimaga bordi, nima dedi,
poyezdda bordimi, samolyotda bordimi, mezbonlar
bilan quchoqlashib koʻrishdimi, yo, qoʻl uchida
koʻrishdimi, hech nima qolmadi!

Boshim gʻuvillab qoldi. Tishimni tishimga
qoʻyib chidadim.

Rixsiyev ertaga-da hasharga aytdi.

— Kelolmayman, ertaga koʻpkari bor, — dedim.

Shu vaqt uydan odam keldi. Palovga qaramadim, hadahalab uyga bordim. Uyimizda chaqaloq inga-ingaladi.

Birodarlar, men ota boʻldim, ota! Oʻgʻil! Xumor
xolamiz oʻgʻlimizga momochi boʻldi!

Tongni koʻz yummay oqladim.

26

Ertalab Tarlonni suvlatmadim. Yemni kamroq
berdim. Qishloq mashrigʻidagi chimzorga bordim.

Otlar siyrak boʻldi. Borlari-da oʻzimizning otlar
boʻldi. Mehmon otlar taxchil boʻldi.

Tarlonni toʻdaga soldim. Tarlon toʻdaga kirmadi! Keyiniga tisarildi. Suvligʻ“ini chaynadi, boshini
sarak-sarak etdi.

Tizzam bilan biqiniga niqtadim, sagʻrisiga qamchiladim.

Tarlon seskandi, Tarlon turgan joyida yer
depsindi.

Koʻz qoʻrqitar uchun boshi uzra qamchi
havolatdim.

Tarlon ursang ur, mana, degandayin quloqlarini
chimirib turdi.

Bildim, Tarlonda kayfiyat yoʻq, bildim!

Birodarlar, har bir otning oʻz fe'l-atvori, kayfiyati boʻladi. Ot kayfiyati yo“q kunlari insonga
bo`yin egmaydi. Ana shu kunlari inson koʻp
gʻashiga tegsa, inson yelkasidan gʻarchillatib tish



lab olishdan-da, qovugʻiga tarsillatib tepishdan-da
qaytmaydi!

Bunday vaqtlarda ayrim chavandozlar qamchi
dastasi bilan otning boshiga uradi. Oqibat, ot jon
achchigʻida chavandozini yiqitib qochadi.

Ana shunda ot insondan bezadi. Ot insondan
qaytadi! Oʻzining devlar ajdodiga tortadi! Ajdodlarini qoʻ“msaydi, adirlarga qarab qochadi. Gala”
larga borib qoʻshiladi. Aygʻirlari bilan koʻrishadi,
biyalari bilan suykashadi. Ajdodlarining havosini
oladi! Bir-birlari bilan iskashadi. Inson zotidan
nolib-nolib boshlaydi, koʻnglini yorib-yorib boshlaydi, dardini to“kib-toʻ“kib boshlaydi... Dev boshim
bilan insonga bosh egdim, deydi, ta'zim qildim,
deydi, qul boʻldim, deydi, ammo el bolmadim,
deydi...

Yoʻq, kayfiyati yo“q kunlari otga indamaslik
lozim boʻladi, koʻngliga qarash lozim boʻladi!

Shu boisdan Tarlonni oshiqcha zarbalamadim.
То"4а tevaragini aylanib yurdim. Shunchaki
tomoshago`y boʻldim.

Chimzorda yer yorib chiqqan choʻqir toshlar
koʻp boʻldi. Shu bois, chavandozlar koʻziga qarab
chopdi. Otlarini qoqilib ketishdan avaylaydi.

Oqtuyoq otlar bir chetda tomoshagoʻy boʻldi.
Boisi, oqtuyoq otlar toshli yerda chopolmaydi.
Toshlar tuyogʻini urib tashlaydi.

Koʻpkari oxirida bakovul jar soldi:

— Chavandozlar deyman-ov, bugun ot kam
keldi! Uzoq-yaqindagilar toʻyning ikki kunidayam
koʻpkari boʻlishini bilmagan-da! Shu boisdan Qobil
polvon ertaga katta koʻpkari beradi! Armonda
qolma!

Uyda Tarlonni iliq suv bilan yuvdim. Qashilabqashilab parvarishladim.

Xufton vaqti-xufton vaqti toʻyxona tevaragini
aylantirdim. Karnay-surnaylar ovozini eshittirdim,
to'yxona havosini oldirib-oldirib keldim. Keyin,
hovli etagiga solqi qilib boyladim.




Yarim kechada Tarlon kishnadi.

Tashqariladim, Tarlondan xabar oldim.

Tarlon old oyoqlari bilan yer tirnadi. Qoziqni
aylanib-aylanib chopdi. Pishqirib-pishqirib chopdi.

Toʻy havosi Tarlonni qoʻzgʻadi. Toʻy havosi
Tarlonni koʻpkariga chorladi!

Tarlon tushkun kayfiyatdan foriq“ boʻldi!

27

Ertasi kuni otlar serob boʻldi. Ot koʻpligidan
binoyiday otlar-da toʻdaga tumshugʻini tiqolmadi.

Bir osh pishirim vaqt oʻtdi. Uloq yerdan qimirlamadi. Qimirlasa-da, besh-oʻn odim sudralib borib,
tagʻin tushib qoldi.

Oxiri bir Choʻbir ot enlik koʻkragi bilan toʻdani
yorib-yorib, uloqni olib chiqdi. Toʻda chetida
chagʻir otliq bir chekkagir chavandoz uloqni poylab
turib edi, shu chekkagir chavandoz chagʻir otini
Choʻbir yonidan soldi. Jipslashib keldi-da, uloqni
yuldi-ketdi. Ellik-oltmish qadamcha chopib bordi.

Katta-katta koʻpkarilarda uloq toʻdadan sagʻal
chiqsa boʻldi, halol boʻladi. Shu bois bakovul darrov qamchisini boshi uzra koʻtardi:

— Halo-o-ol! Tashla, Chagʻir, tashla! — dedi.

Birodarlar, chekkagir chavandoz oʻroqda yoʻq,
mashoqda yoʻq, xirmonda hozir chavandoz boʻladi!

Chekkagir chavandoz toʻda chekkasida gir boʻlib
poylab yuradi! Shu sababli-da ularni chekkagir deydilar. Oʻzlari-da, otlari-da chekkaga oʻrgangan
boʻladi. Chekkagirlar to'dadan uloq ololmaydi.
Chekkada turib, tayyor oshni poylaydi. Uloq toʻdadan chiqdimi, boʻldi, chekkagir uloqni tulkiday ilib
ketadi.

Uloqni toʻ“dadan olib chiqqan chavandoz esa,
mehnatiga kuyib qoladi!

Men ming azob bilan uloq olib chiqdim. Mening
ulogʻimni-da shu Chagʻir chekkagir yulib ketdi.
Men sonimga urdim, attanglab qola berdim.

Chagʻir chekkagir boshga bitgan balo boʻldi.




Shunda men, bir ustalikni qoʻlladim. Uloqni
oldim-da, kun tarafga qarab ot soldim. Kunga
yuzma-yuz chopdim.

Yonimda kelayotgan Chagʻir ot yoʻlda qolib
ketdi. Boisi, Chagʻir otning koʻzi koʻk boʻladi!
Kunga qarab chopolmaydi! Koʻzlari shafaqlanadi!

— Tarlonniki halol, Tarlonniki halol! Tarlon,
ma, haqing! Chavandozlar, endi qoralik qoʻyaman!
Mana! — dedi bakovul.

Bakovul shunday deya bir yirtim qizil matoni
koʻz-koʻz etdi. Matoni yarim qulochcha choʻp uchiga ildirib, bayroqcha qildi. Bayroqchani chimzor
chetidagi kattaroq oʻ“choqday chuqur labiga qadadi.

— Mana shu chuqur qoralik! Kimki uloqni shu
chuqurgacha olib kelib tashlasa bir qoʻy, ellik so“m
pul, bir toʻn oladi! Qulogʻi ogʻirlar boʻlsa, qaytarib
aytaman...

Qoralik — koʻpkarining eng mushkuli, eng
qiyinidir. Shu sababli-da ko`pkari gʻururidir,
koʻpkari yuzidir. Qoralikni halollash chavandozgada, otga-da faxr! Uloqni qoralikka bir marta olib
borib tashlash, to“dadan uch marta uloq ayirishdan
ziyod!

28

Koʻpkari qizigandan-qizidi.

Shu vaqt, Joʻra bobo ot yoʻrttirib keldi.

— Ziyodulla chavandoz, bizning toʻriqniyam bir
koʻring, ukam, — dedi.

Joʻra bobo shunday deya, otdan tushdi. Jilovni
menga uzatdi. Men Tarlon jilovini unga berdim.
Boboning qora toʻrigʻini mindim.

Joʻra boboning gapini yerda qoldirib boʻlmaydi.
Joʻra bobo oltmishdan oshib qoldi. Ammo farzandi
yoʻq...

Ikki marta uylandi. Ikkovida-da farzand boʻlmadi. Uchinchisiga uylandi. Bundan-da boʻlmadi.
Qoʻyib yuborgan ayollari boshqalarga tegib-tegib
ketdi. Bolalik boʻlib-boʻlib ketdi.




Shunda, Joʻra boboning boshi egilib qoldi. Yuzi
koʻksiga qarab qoldi. Davralarda dasturxondan
koʻz olmadi. Ko`chalarda etiklari uchiga qarab
yurdi. Ovozini qoʻyib gapirolmadi...

Joʻra bobo bir nimaga e'tibor berdi. Joʻra bobo,
degan ot eldan qoldi. El oʻzini, yo, uyini koʻrib,
Joʻra boboni esladi. Koʻrishib, bardammisiz, Joʻra
bobo dedi. Bu uy Joʻra boboniki, dedi.

Boshqalarning oti boʻlsa, hamisha el ogʻzida
boʻldi. Aytaylik, hamsoyasining oʻgʻli maktabga
boradi. Muallim yoʻqlama qiladi. Murodov, deydi.
Hamsoyasining oʻgʻli sapchib turadi, men, deydi.
Sinfga bir kunda oltita muallim kiradi. Demak,
hamsoyasi Murodning oti olti bor jaranglaydi.
Hamsoyasining sakkiz bolasi bor. Bari maktabga
boradi. Har birovi otasining otini kuniga olti marta
jaranglatadi! Demak, hamsoyasi bir kunda qirq
sakkiz bor el ogʻziga tushadi!

Yana tagʻin, koʻchalarda necha martalab oti
aytiladi. Bu kimning oʻgʻli? Murodning oʻgʻli? Bu
kimning qizi? Murodning qizi!..

Joʻra bobo joniga toʻydi. Bir tushda qoradori
yedi. Ustidan sovuq suv ichdi. Yorilib olmoqchi
boʻldi!

Bir chinni kosa suvni ogʻziga olib bordi.
Lablariga tekkizdi. Shunda, birdan aynidi.
Mardona-mardona, achchiqma-achchiq ish qilish
fe'li tutdi! Suvni zarda bilan otib yubordi. Kosa
chil-chil boʻldi...

Mol-qoʻylarini sotdi. Puliga qaymoqrang
«Jiguli» oldi. Rulni hamsoyasining toʻngʻich
oʻgʻliga berdi.

— Aytgan yerimga mindirib borib kelsang
boʻldi, — dedi. Asl maqsadi boshqa boʻldi. Asl
maqsadi — mashinasi koʻchani changitib yursin,
odamlar bu Joʻra boboning mashinasi, desin. Joʻra
boboning mashinasi qaymoqrang, desin. Yoʻlda
GAllar ushlab ujjat koʻrsin, Joʻra bobo, degan
nomni o`qisin...




Farzandlar nasibasini-da, farzandlar rizqi ro`zinida ana shu Toʻriqqa yedirdi...

Qaridi, oʻzi uloq chopmadi. Shunday boʻlsa-da,
toʻriqni koʻpkarilarga boqdi, koʻ“pkarilarga shayladi. Chavandozlar bilan olislardagi koʻpkarilarga
bordi. Birovning oti tolib qolsa, yo yaramay qolsa,
ana-shu chavandozga Toʻrigʻini berdi.

Joʻra boboning dardi yolgʻiz boʻldi, dardi ezgu
boʻldi: toʻrigʻi uloqni ayirsin. Bakovul uloqni Joʻra
boboning oti ayirdi, deya jar solsin. Joʻra boboning
oti, kel, haqingni ol, desin. Koʻpkari ahli Joʻra
bobo degan nomni eshitsin. Qulogʻi ogʻirlar uloqni
kim oldi, deya qayta soʻrasin. Shunda bakovul,
uloqni Joʻra boboning oti oldi, deya qayta-qayta jar
solsin. Joʻra bobo degan nomni olam-jahon odam
eshitsin...

Bakovullar-u chavandozlar Joʻra bobo dilidagini
darrov ilgʻab oldi.

Koʻpkarilarda Joʻra bobo toʻrigʻini marhamat
etsa, chavandozlar yoʻq demadi. Koʻngliga qaradi.
Joʻra bobo toʻrigʻini bersa berdi, bermasa, atayin
soʻrab oldi.

Bakovullar Joʻra bobo koʻnglidan bordi.

29

Joʻra boboning toʻrigʻiga qoralikni koʻrsatib
keldim, qoralikni iskatib keldim.

Xiyol oʻtdi, to“da guvillab qoʻzgʻoldi. Uloqni bir
Chil ot olib chiqdi.

Birodarlar, Chil otning bir yeri koʻk, bir yeri
oq, yana bir yeri qora boʻladi. Shu boisdan chil-da!

Chil yoʻlini chap solib-chap solib chopdi. Chagʻir
chekkagir Chilga yaqin-da borolmadi. Chekkagir
armonda qoldi.

Bakovul qamchisini boshi uzra silkidi.

— Bekor, Chilniki bekor! Qoralikka tushmadi! — dedi.

www.ziyouz.ddarikutubxonasi

Chin, uloq chuqur labida ilashib oldi. Uloq
chuqur ichiga tushsagina halol boʻladi.

Bakovul uloqni qoralikdan xolisga olib borib
tashladi.

— Chavandozlar, qoʻyilgan zotlar joyida qoldi!
Ol-ha, ol! — dedi.

Boyanagi chil ot uloqni tagʻin olib chiqaman
dedi. Bir havasim keldi, bir hayratim keldi.
Nimaga endi faqat shu chil ot olayapti? Hatto
chekkagirlarni-da dogʻda qoldirayapti?

Farosat bilan qaradim. Bir talay uzangi
yoʻldoshlari Chil ot tevaragini oʻradi. Chil chavandozi uloqni xotirjam uzalib oldi. Toʻdadan
sugʻurila boshladi. Uzangi yoʻldoshlari oʻzga
otlarni Chilga yoʻlatmadi, yoʻl bermadi. Goʻyo
uloqqa talashayotgan boʻlib, Chil otni oʻrab-oʻrab
chopdi. Chil sagʻrisiga qamchilab-qamchilab,
madad berib-madad berib chopdi.

— BDBarband! hayda, Darband! Gʻayrat qil,
Darband! — deyishib chopdi.

— Bos, boʻsh kelma, Darband! — deyishib chopdi.
Demak, bular darbandlik chavandozlar boʻldi.
Darbandlik chavandoz uloqni taqimiga bosib oldi.
Ayqirib-ayqirib ot qoʻydi:

— Опо-Бау, oho-hay, oho-hay! Hay otam, hay
otam-a, hay otaginam-a! Hayda-ya!..

Birodarlar, Darbandlik chavandoz otni otam
deyapti, otam! Ahay-ahay!

Chil ot bu safar uloqni dangal! tashladi.

— Halo-o-ol! Chil, chil deyman-ov! Uloqni olgan
yeringga olib borib tashla! Chavandozlar, endigi
zotga katta bir hoʻkiz qoʻyildi. Soʻysang bir toʻyni
toʻydiradi! Ol, armonda qolma!

Toʻda yana qoralikka qarab ot qoʻydi. Uloq bu
gal «8-Mart» kolxozilik Samanda boʻldi.

«8-mart»liklar haybarakalla qildi:

— Qo`ʻyma, «8-Mart», qoʻyma!

«8-Mart», ehtiyot boʻl, ketingdan Chag£ʻir
borayapti!




— Bos, joning boricha bos!
— «8-Mart», otni qamchila!
Hoʻkiz «8-mart»liklarda ketdi.

30

Endigi uloqni men olib chiqdim. Otlar oldimni
oldi. Yoʻlimni yopib chopdi, yonlarimni yopib chopdi. Otlar meni qoralikka yoʻlatmadi.

Birodarlar, yolgʻiz otning changi chiqmaydi,
changi chiqsa-da, dongʻi chiqmaydi!

Alamimdan xunob boʻldim. Oʻzimizning chavandozlarga baqirdim:

— Jonlaring bormi?! Kelinglar-da endi!

Shundagina bizning chavandozlar oʻziga keldi.
Gapni bir yerga qoʻydi.

Men yana uloqqa kirdim. Uzalib, uloqni yerdan
uzdim. Joʻra boboning toʻrigʻi olgʻa yurdi.

Bakovul jar soldi:

— Uloqni Joʻra boboning oti koʻtarayapti, Joʻra
boboning!

Besh-olti qoʻl uloqqa uzaldi. Ammo men kuch
bermadim. Uloqni bor kuchim bilan ushlab oldim.
Toʻdadan sugʻurilib chiqdim.

— Uloq doʻra boboning otida! Eshitmadim
demanglar, Joʻra boboning otida!

Uzangi yoʻldoshlarim tevaragimni olib chopdi.
Oʻzga otlarga yoʻl bermadi. Joʻra boboning
Toʻrigʻini qamchiladim, haybarakalla qildim.

— Ha, bos, Joʻra boboning oti!

— Ha, selkillagan yolingdan aylanayin! Haydaya, Joʻra boboning oti!

— Iy-iy-iy, iy-iy-iyl..

Dupur-dupur-dupur... Otlar pishqirdi, otlar
kishnadi. Yollar selkilladi. Dumlar tovus pati misol
yoyildi. Tuyoqlar ostidan chang oʻrladi. Dupurdupur-dupur...

Joʻra boboning oti qoralikka zabt bilan keldi.
Chuqurdan sapchib oʻtdi. Shunda uloqni qoʻyib
yubordim.




— Hal-o-ol! Joʻra boboning toʻrigʻiniki halol!
Joʻra boboning toʻrigʻi, kel, haqingni ol!

Haqni olib, Joʻra boboning oldiga bordim. Joʻra
bobo jilmayib, bosh irgʻadi. Tevarakka gʻolibona
ham xushvaqt qaradi. Koʻrdilaringmi, uloqni bizning otimiz oldi, degan boʻldi.

31

Qish qaridi.

Havoda koʻklam isi anqidi. Boychechaklar ketidan qoraqoshlar ochildi.

Koʻklamni bagʻrimga bosdim, toʻyib-toʻyib
iskadim.

Bir gap eshitib, koʻklam kayfiyatim qish boʻldi.
Koʻklam rangim sindi.

— Jamiki otlar goʻshtga topshirilar emish.

Kolxoz radiouzeli shunday dedi.

Brigadir uyma-uy yurib aytdi. Vajini soʻradim.
Brigadir yelka qisdi. Koʻrsatkich barmogʻi bilan
shipni koʻrsatdi.

— Bari yuqoridan, bizda gap yoʻq, — dedi.

Brigadir aytgan yuqoridan odam keldi. Idora
oldida koʻrdim. Yonida ikkita militsioneri-da bor.

Kattalar uyma-uy yurib, ot oldi.

El ot bermayin desa — kattalar! El yoqalashayin
desa — yonida shapkalar!

El ostonagacha otlariga ergashib bordi.

El qonqora qaqshadi.

El dardi ichida boʻldi.

32

Ha-ye, dedim, peshonada borini koʻramizda-ye,
dedim.

Hofiz qassobdan ikki kilo qoʻy goʻsht oldim.
Belboqqinamga tugib, uyga keldim. Supada chordana qurib, goʻsht nimtaladim. Lahimni bir yoqli,
suyakni bir yoqli qildim. Ukkagʻar Hofiz qassob
sersuyak qilib beribdi. Xiyla ovora boʻldim.




Shu vaqt, Tarlon pishqirdi.

Koʻzimni goʻshtdan olib qaradim.

Tarlon joyida telbalarcha irgʻishladi. Oʻzini
uyoqqa urdi, buyoqqa urdi. Tasir-tusur yer tepdi.
Old oyoqlari orasiga tumshuq tiqdi. Qorniga
tumshuq choʻzdi. Sagʻriniga tumshuq cho`zdi.
Tumshugʻi sagʻrinlariga yetib-etmadi.

Dumlari bilan sagʻrinlarini urdi, qorinlarini
urdi.

Orqa oyoqlarini ketiga siltab-siltab pishqirdi.
Goʻyo bir nimani tepgan boʻldi.

Men avval-avval, Tarlon shoʻxlashib oʻynayapti,
deb oʻyladim.

Yo`q, Tarlon shoʻxlashib oʻynamadi.

Tarlon dingilladi! Ding-ding etdi!

Shu Tarlon yo ya'juj-ma'juj koʻrdi, yo olaboʻji
koʻrdi, deya oʻyladim.

Hadahalab bordim. Tevarak-boshni qaradim.
Ya'juj-ma'juj-da koʻrmadim, olaboʻji-da koʻrmadim.

Hayron boʻldim. Ot arqonini ushladim.

— Tak-tak, tak deyman! — dedim.

Tarlon shunda-da dingilladi. Dingillab, arqonini
yulqidi. Dingillab, arqonini silkidi.

Ketimga chalqayib oyoq tiradim. Arqonni qoʻshqoʻllab tortdim. Shunda-da boʻlmadi. Dalbanglabdalbanglab ketdim. Bor-e, deya arqonni qoʻyib
yubordim.

Bor e'tiborim bilan qaradim. Bor farosatim bilan oʻyladim. Qarab-qarab topdim, oʻylab-oʻylab
topdim.

Bizning Tarlonga goʻbalak doridi!

Goʻbalakda bingak pishiday zahar nish boʻladi.
Shu nishini ot badaniga suqib-suqib ola beradi.

Goʻbalak osmondan tushmaydi, yerdan chiqmaydi. Chetdan-da uchib kelmaydi.

Unda, goʻbalak qayerdan keladi? Goʻbalak
otning oʻzida boʻladi! Ot deb atalmish har bir jonivorning oʻz goʻbalagi boʻladi!




Goʻbalak otning qayerida bino boʻladi? Goʻbalak
otning dumi ostida bino boʻladi!

Shu bois, goʻbalak otpashsha deyiladi!

Bir qoʻlim bilan ot arqonidan mahkam ushladim. Bir qoʻlim bilan kallamdan telpagimni
oldim. Telpagimni shaylab turdim.

Goʻbalak ot dumi ostidan chiqdi degandan, telpagim bilan tapillatib urib oʻldirdim.

Joyimga qaytib borib oʻtirdim.

Tarlon tagʻin qozigʻini aylanib-aylanib chopdi.
Dirk-dirk oʻynadi. Oʻynab-oʻynab pishqirdi.

Tarlon goʻbalakdan xalos boʻldi-da! Endi,
oʻynaydi-da!

Tarlon dumlari yoyildi, yollari hurpaydi. Yollari bir chap boʻynida, bir oʻng boʻynida oʻynadi!

Bir qoʻlim goʻshtda, bir qoʻlim pichoqda qoldi.
Koʻzim Tarlonda qoldi! Yo, pirim-ey, yo, pirim-ey!
Goʻshtga topshiradi? Shunday zotni-ya? Shunday
xushroʻy zotni-ya? Goʻsht qiladigan boshqa jonivor
quridimi? Oʻzi, qanday qilib goʻsht qiladi? Mana
bundaymi?

Dasturxondagi goʻshtga tikildim. Ana shundayda? Tarlon hademay shunday boʻladi-da? Lahimi
bir yoqli, suyagi bir yoqli boʻladi-da? Eb-ey, eb-ey!

Keyin, kalla-poychasi alohida boʻladi. Tuyoqlarini itga otib yuboradilar. Itlar tuyoqlarni gʻajib
yeydi. Faqat tuyoqdagi nagʻallar qoladi.

Yollari bilan dumlarini koʻmib tashlaydilar.
Yollar tuproq ostida chiriydi. Shunday yollar-a? Bu
yol emas, ipak, ipak! Bu yol emas, doʻmbira tori,
doʻmbira tori!

Tarlon ot emas, Jumanbulbul kuylagan «Quntugʻmish»! Fozil Yoʻldosh kuylagan «Alpomish»!

Gajak-gajak boʻyinlar boʻyin emas, doʻmbira,
doʻmbira!

«Kuntugʻmish»ni goʻshtga topshirib boʻladimi?
«Alpomish»ni goʻsht qilib boʻladimi?

Tarlon dirkillab-dirkillab oʻynadi. Birdan oyoq
ildi. Orqa oyoqlarini keng yoydi. Boshini sarak



sarak qildi. Old oyoqlarini koʻtardi! Tagʻin, tagʻinda koʻtardi. Old tizzalarini xiyol bukdi. Old tuyoqlari yerga egildi. Quloqlari olgʻa ding boʻldi.

Tarlon orqa oyoqlarida tik turdi!

Devor uzra olis-olislarga qaradi. Bobotogʻ
choʻqqilariga qaradi. Qaradi-qaradi... bor ovozi
bilan kishnadi!

Qishloq uzra kishnash taraldi. Xayol qildim,
adirlardan aks sado keldi. Xayol qildim, kishnash
Bobotogʻgacha bordi.

Birodarlar, tani jonim rohat qildi! Jonim entikdi, tanim yayradi! Koʻnglim xoʻrsindi, koʻnglim
joʻshdi.

— Ahay-ahay! Ha, ovozginangdan-a! — dedim.
Oʻzim kulib, oʻzim aytdim!

— Ha, jon! — dedim.

Kishnash emas, rubobiy musiqa eshitganday
boʻldim! Doʻmbira sozi eshitganday bo`ldim!

Birodarlar, ot — rubobiy musiqa, ot — koʻrkam
suvrat!

Bali-ye, Tarlonboy-ey, bali-ye!

Koʻzim yana qoʻlimdagi goʻsht bilan suyakka
tushdi...

Yoʻq-yoʻq, oʻlsam-da yoʻl qoʻymayman...

33

Yarim kechasi Tarlonni jabduqlab mindim.
Obshirga ot qoʻydim.

Obshir qishlogʻi kunbotarida oq tuproqli
adirlar, tepalar moʻl. Ana shu tepalar nishabida
kamarlar moʻl. Tarlonni ana shu zimiston kamarlardan birovga olib kirib bogʻladim.

Kun yoyildi, olam munavvar boʻldi. Ana shunda
uyga qaytib keldim. Ta'tillanib, podayotoqqa bordim.

Oqshom vaqti oʻn kilo arpa bilan bir qop samonni aralashtirdim. Qosh qoraytirib, qopni orqalab
joʻnadim. Yoʻlda terladim. Dam olib-dam olib bordim. Qopni kamarga suyab qoʻydim. Kaftimda




gugurt chaqdim. Tarlon koʻrsin, meni tanisin deya,
olovni yuzimga olib keldim. Tarlon yemsirab, iltijoli pishqirdi.

Tarlonni yetakladim. Shu yaqindagi ariqdan
suvlab keldim. Toʻrvasida yem berdim. Badanlarini
qashiladim. Tarlonga qarab-qarab ketdim.

Uyda tamaddi qildim, yonboshladim. Oyoqlarimni yozdim. «Vaqt» eshittirishlari-da ado boʻldi.
Shunda, toʻshakka oʻtib yotdim. Koʻzim ilindi,
koʻzim ketdi.

Bir mahal, ayolimiz turtdi.

— Tursin, birov chaqirayapti, — dedi.

Uyqusirab, qoʻzgʻoldim. Choponimni yelkamga
tashlab, tashqariladim.

Olapar itimiz darvozaga tarmashib-tarmashib
hurdi. Olaparimizga doʻqlab-doʻ“qlab bordim.
Olapar dumini likillatib-likillatib, oʻzini chetga
oldi.

Darvozani ochib qaradim. Ostonada raisimiz,
undan keyin doʻppili odam bilan ikkita militsioner
boʻldi.

Raisimiz boshi bilan doʻppili odamga ishora
qildi.

— Bu kishi rayon vakili, qishloq xoʻjalik
boshqarmasidan, — dedi.

— Binoyi, binoyi. Qani, ichkarilangizlar.

Doʻppili odam ichkariladi. Ketidan boshqalari
ergashdi.

Kattalarga sinchiklab-sinchiklab qaradim.
Doʻppili katta mendayin bir kal boʻldi. O'zimizdan
ekan, dedim.

Kal katta tevarakka alangladi.

— Ot qani? — dedi.

— Qanday ot? — dedim.

— Ot qanday boʻladi? Toʻrt oyoqli, ikki quloqli
ot-da.

— Menda unday ot yoʻq, katta. Kaldan taroq
soʻrama, deydilar. Siz boʻlsa, ot soʻrab oʻtiribsiz.

— Top, top, kallani garang qilma! Adi-badi




aytishib oʻtirishga vaqt yoʻq. Senga oʻxshaganlarning soni mingta!

— Menda ot nima qiladi, katta. Ana, qarangizlar. Boʻlsa olib keta beringizlar.

Kal katta barmoqlarini oʻynatib, militsionerlarga imo qildi.

— Tintinglar! — dedi.

Militsioner bilakday xitoyi fonarlarini yoqdi.
Molxona, otxonalarni qarab keldi.

— O`zi yoʻq, tezagi bor ekan, — dedi.

Kal katta menga yuzlandi.

— Ana, tezagi bor deyapti-yu? — dedi.

— Men sizga aytsam, katta, eshikli uy, mehmonlarning oti tezak tashlagandir-da. Tashlama
deb boʻlmaydi, mehmon ot.

— Familiyang nima? Xoʻ-oʻsh, Qurbonov,
ta-a-ak, Qurbonov Ziyodulla. Mana, roʻyxatda turibsan, oting bor. Gap shu, ertaga yana kelamiz.
Otni topsang topding, topmasang, oʻz oʻpkang
oʻzing bilan boʻlsin!

Kal katta darvozaga qarab yurdi. Ketidan militsionerlar shaxdam odimlar otib joʻnadi. Raisimiz
kattalar ketidan pildirab ergashdi.

Shunda, ichkaridan onamiz chiqib keldi.

— Ayt, ulgu berib ketsin, — dedi.

Kattalarga darvoza ostonasida yetib oldim.

— Katta, uyda chaqalogʻimiz bor, otini
Ibrohimboy deydilar.

Kal katta yelkasi bilan gapirdi:

— Nima qilay shunga?

— Chaqaloqli uyga bemahalda kelib boʻlmaydi.
Mabodo birov bilmasdan kelib qolsa, undan ulgu
olib qolish lozim.

— Qayerdan olasan?

— Bizga baribir. Oʻngiringizning uchidan
maydagina bir ip boʻlsa-da mayli. Ayollar chaqaloqli uyda ipni isiriqqa qoʻshib tutatadilar.

— Endi, shungayam etagimni yirtaymi?

— Yoʻq, yirtish darkor emas, katta. Kiyimingizga ilashgan biron-bir qil boʻlsa-da boʻladi.




Kal katta qoʻl siltadi. Yoʻliga burilib ketdi.

Men qaytib keldim.

— Ulgu bermadi, — dedim.

Onamiz qargʻab-qargʻab ichkariladi. Taypoq
toboqda isiriq tutatdi. Chaqaloqli uyni uch aylantirdi. Ziyon-zahmatlarni quvdi.

34

Kattalar xoʻjakoʻrsinga lalmi doʻq urib ketdi,
deb oʻyladim.

Yoʻq, ertasi kuni tagʻin keldi.

Iskalanib-iskalanib otxonani qaradi, chaqaloqli
uyni qaradi.

Kattalar qiligʻi hamiyatimga tegdi. Tishimni
tishimga zoʻrgʻa bosib turdim.

— Xoʻsh, qani? — dedi kal katta.

— Nima qani?

— Ot!

— Ot? Katta, siz menga qaysi bozordan ot olib
berib edingiz? Denovning bozoridanmi, yo,
Shoʻrchining bozoridanmi?

— Tishingni koʻp gʻijirlatma, biz sendan
qoʻrqmaymiz! Yaxshilikcha otni chiqar! Qoʻsha
qo`sha mol, qoʻy, tovuq, ot... buncha hayvonni
nima qilasan? Ana, magazinda hamma narsa
muhayyo. Goʻsht deysanmi, sut, kefir deysanmi...

— Katta...

— Nima, yo, kapitalist boʻlmoqchimisan?
Kechirib qoʻyasan! Biz sotsialistik jamiyatda
yashayapmiz! Hademay kommunizmda yashaymiz!
Toʻgʻrimi, oʻrtoq rais?

Raisimiz labbaygo“y boʻldi. .

— Toʻgʻri, kommunizm sari bormoqdamiz! —
dedi.

— Yo, ot minib bosmachi boʻlmoqchimisan?
Kechirib qoʻyasan! Oʻzi, ajdodingda bosmachi
oʻ“tmaganmi? Bir tekshirib koʻrish kerak...

— Katta, unday demang. Otam bechora Sovet
tuzumini deb qurbon boʻldi. Otga kelsam, ot —




yigitning yoʻldoshi, katta. Qolabersa, ot bilan
koʻpkari chopamiz.

— Iya-iya, sen oʻzi qaysi jamiyatda yashayapsan, miya? Shu paytgacha eshakning qulogʻiga tanbur chertyapmanmi? Koʻpkari — eskilik sarqiti!
Koʻpkari — yovvoyilar oʻyini!

— Katta... oʻzi, kal kalla — kalla emas ekan-da!
Bir mening kallam shundaymikin desam,
siznikiyam menikidan qolishmaydi!..

— Oʻchir-e...

— Katta, enamni so“kmang. U bechora ichkarida nevarasiga qarab oʻtiribdi. Sizga bundayin
beposhna gaplar ep boʻlmaydi.

— Oʻ`chir deyman-e...

— Esa, men ham sizning...

Gapim oxiriga yetmay qoldi. Kal katta qulochkashlab jagʻ“imga urdi. Qoʻli ayolning qoʻliday
ekan, jagʻim ogʻrimadi. Gapimni oxirigacha yetkazib aytdim.

Shunda kal katta ketimga tepmoqchi boʻlib
shaylandi. Men oʻzimni chetga oldim. Chap berib
qoldim.

Kal katta oʻz shashti bilan, oʻz zabti bilan
supadan uchib ketdi. Chuqurga borib tushdi.

Raisimiz dovdirab qoldi.

— Eb-ey, eb-ey!.. — dedi.

Chuqurga sakrab tushdi. Kal kattani suyab olib
chiqdi.

Kal katta hansirab-hansirab nafas oldi. Qoʻli
bilan meni koʻrsatdi.

— Ushlanglar, banditni ushlanglar! — dedi.

Ikki militsioner ikki yonimdan keldi. Qo`llarimni ketimga qayirdi. Ketimga bir tepdi. Kolxoz
idorasiga olib bordi. Maydagina mashinaga bosib
joʻnadi.

Yoʻlda qusib-qusib bordim.

Birodarlar, benzin isini yomon koʻraman! Benzin boshimni aylantiradi. Koʻnglimni aynitadi,
qustiradi. Osmondan tushganday boʻlib qolaman.

Rayonga keldim. Organ oldida mashinadan




tushdim. Kal katta ketidan chap tarafdagi oynavand xonaga kirdim.

Telefon oldida oʻtirgan militsionerlar oʻrnidan
turdi. Kal katta militsionerlarga kiyimlarini
koʻrsatdi, dardini aytdi.

— Hamkasblarning bilan davlatga goʻsht olish
uchun borib edik, — dedi. — Mana bu tipga otni
ber, desam bermadi. Meni tutib soʻkdi. Onam ham
qolmadi, xotinim ham qolmadi. Keyin, bir urib
chuqurga agʻanatib yubordi. Mana fakt — ustboshim loy! Hamkasblaring jonli guvoh! Ana, rais
ham bor. Toʻgʻrimi, rais?

— Toʻgʻri! Toʻgʻri! Chuqurga yumalatib yubordi! — ma'qulladi rais. Bir militsioner soʻkinib,
oldimga keldi.

— Uh, hayvon, uh bandit! Sen hali rahbarlarga
qoʻl koʻtaradigan boʻldingmi? — dedi.

Militsioner ichimga urdi. Men ichimni ushlab,
boshim bilan devorga suyandim. Koʻnglim ozdi,
koʻz oldim qorongʻi boʻldi. Odamlar goh uchta, goh
toʻrtta boʻlib koʻrindi... Xona bir yumalab, yana
joyiga keldi.

Militsioner kal katta oldiga qogʻoz qoʻydi.

— Mana, raport yozib, boshliqqa olib kiring.
Buni bir tiqib qoʻyaylik, koʻzi ochiladi.

Kal katta qogʻozni toʻlgʻazib, olib ketdi. Xiyol
oʻtib, yana qaytib keldi.

— Tush oldimga! — dedi.

Men oldiga tushdim. Tor yoʻlakdan hovliga
chiqdim. Keyin yana bir xonaga kirdim.

Xona toʻrida baqaloqli bir odam oʻtiribdi.
Oʻtirishidan katta odam koʻrindi. Yelkasidagi yulduzlari-da katta-katta boʻldi.

Kal katta qoʻli bilan meni koʻrsatdi.

— Mana bandit! — dedi.

Toʻrdagi katta vazmin ovozda soʻradi:

— Nega rahbarlarni urasiz, oʻrtoq Qurbonov?

Men bor gapni qoʻshib-chatmay aytib berdim.
Toʻrdagi katta endi nima deysiz, degan boʻlib, kal
kattaga qaradi. Kal katta oʻrnidan turib ketdi.




— Yolgʻon! U oʻzini oqlayapti! Biz rahbarlarga
ishonasizmi, yo, mana shunga oʻxshagan podachiga
ishonasizmi?

— Albatta rahbarlarga ishonaman. Rahbarlar
yolgʻon gapirmaydi.

— Boʻpti-da!

Oʻpkam — toʻlib-to“lib keldi. Dimogʻimda
ming£ʻirladim:

— Katta bova, meni melisalaringiz urdi...

— Nima-nima? Urdi?

— Eshik oldida urdi. Hushdan ketib qoldim....

— Unday boʻlishi mumkin emas, hozir chaqiramiz.

Ostonada ichimga urgan militsioner qora berdi.
Qoʻlini chekkasiga tekkizib gʻoʻdaydi.

— Buyrugʻingizga binoan keldim, oʻrtoq
polkovnik! —- dedi.

— Leytenant Ismatov, ayting-chi, nega bu kishini urdingiz?

— Kimni? Qoʻlimniyam tekkizganim yoʻq,
oʻrtoq polkovnik!

— Urdi deyapti-ku.

— Sof leytenantlik soʻzim, qoʻl koʻtarganim
yo'q! Ana, serjant Xalilov ham bor, chaqirib
soʻrashingiz mumkin.

Oʻng qoʻlimni qornimga qoʻyib koʻrsatdim.

— Manavi yerimga urdi... — dedim.

Shunda kal katta gapga suqildi.

— Qoʻliniyam tekkizgani yoʻq, oʻzim ustida
edim! — dedi.

Toʻrdagi katta menga yuzlandi.

— Ana, eshitdingizmi, oʻrtoq Qurbonov? —
dedi. — Biz urmaymiz! Sovet militsiyasi urmaydi!

35

ВадЪо"у Би)гада уо ўт.

Hujrada kun-da bir boʻldi, tun-da bir boʻldi.

Bir mahal temir darvoza sharaqlab ochilib,
sharaqlab yopildi.




Birov ichkariladi.

— Kal, qayerdasan? — dedi.

Ichimga urmish militsioner ovozini darrov tanidim.

Joyimdan turdim. Darvoza taraf yurdim.

Militsioner yoqamdan bir qoʻllab ushladi. Birikki silkiladi.

— Nimaga meni boshliqqa sotding? — dedi.

— Sotmadim, birodar, bor-yoʻgʻi urganingizni
aytdim, — dedim.

— Urdim? Qachon urdim?

Militsioner chotlarim oralatib tepdi.

— Men urdimmi?

Militsioner sozlab tepdi.

— Seni urdimmi?

Militsioner yomon tepdi!

— Men-a? Seni-ya?..

Chotlarim uyushib-uyushib ogʻridi. Achishibachishib ogʻridi.

Ketim bilan shilq etib tushdim...

Tong-saharlab badrabxona tozaladim. Hovli
supurdim. Koʻcha supurdim.

Onamiz bilan ayolimiz xoʻrak olib keldi.

- Onamiz yigʻlab-yigʻlab hol soʻradi.

Ayolimiz kuyib-kuyib koʻngil soʻradi.

Onamiz bilan ayolimiz biri qoʻyib biri qargʻadi:

— Senlar mening bolaginamni oyoqosti qilgan
boʻlsang, sen shapkalarni xudoyim xudovando
oyoqosti qilsin!

— Xudoyim xudovando, bolaginangning
oʻlganini koʻr, sendaychikin shapkalar!

— Xudoyo, shu otlar bilan qoʻshilib, o`zing ham
goʻsht boʻlib ket, sendaychikin shapkalar!

— Xudoyo, qirgʻinning oldida qirilib ket, sendaychikin shapkalar!

— Ilohi omin, xudo bandam desa, Muhammad
paygʻambar ummatim desa, shul shapkalar elga
ermak, xalqqa shaloq boʻlsin, ollohu akbar!

Onamiz bilan ayolimizga Tarlonni aytmadim.




Ayol zoti ogʻzi boʻsh boʻladi. Birov-yarimga
aytib qoʻyadi. ;

Qolabersa, Tarlonni yolgʻiz oʻzimga oʻrgatib
edim. Shu bois, Tarlon mendan o`zgani oʻziga
yoʻlatmaydi. Oʻzgalar qoʻlidan yem-da yemaydi.

86

Rosa oʻn kunda ozod boʻldim.

Yoʻlda koʻnglimga hadik tushdi. Hadik tanamga-da yoyildi. "

Uyim qolib, Obshirga yoʻl oldim.

Adirga oʻrladim. Kamar oldida serrayib qoldim.
Ketimga chalqaydim. Koʻkragim otilib ketadiganday boʻldi.

Kamarda... kamarda toʻrt tayoq ustida bir nima
turdi. Joni bormi, yoʻqmi, bilib boʻlmadi. Ikkita
nima yiltiradi. Koʻzlar boʻldimikin?

Ichkari kirdim. Tarlon boʻyniga osilib-osilib
yigʻladim. Toʻyib-toʻyib yigʻladim...

Tarlonni kamardan olib chiqdim. Adirdan pastga yetakladim. Tarlon ohista-ohista pastladi.
Pastlayotib, old oyoqlari bukildi. Yigʻilib ketayinyiqilib ketayin, dedi.

Ariqdan sagʻal suvladim. Ariq yoqalatib yetakladim. Oyoqlarini yozdim. Qashilab yuvdim. Yana
suvladim.

Kamarga qaytarib olib keldim. Burchakda turgan qopdan toʻrvada yem olib kelib osdim.

Tarlon jonlanganday boʻldi.

37

Birodarlar, necha-necha qorabayirlar ketiga
qarab-qarab ketdi.

Necha-necha jayronlar kishnab-kishnab ketdi.

Necha-necha samanlar goʻsht boʻlib ketdi!

Qishloqda otlar kishnamay qoldi.

Saharlari koʻchalarda ot tuyoqlari tikillamay
qoldi.




Oqshomlari otlar tarsillatib yer tepinmay qoldi.

Adirlarda otlar dupur-dupur chopmay qoldi...

Chavandozlar chemakdoshi urushdan qaytmagan boʻzbola misol mungʻayib qoldi.

Kelinlar otda emas, mashinada keladigan boʻldi.

Olamni mashina ovozi buzdi: dut-dut-dut...

Qishloqda ot nomi oʻchdi.

38

Ora sovidi. Qishloq tinchidi.

Ana shunda Tarlonni uyga olib keldim.

Chavandozlar beliga pul oʻrab, Oboqliga yoʻl
oldi. Oboqlidan ot olib keldi.

Ot bilan ajab gaplarni-da topib keldi.

Goʻshtga ot olish koʻpga kelgan toʻy emas
emish. Oboqli taraflarda otlar bus-butun emish,
tus-tugal emish...

39

Bu gap qishloqdagi besh-olti arizaboz qulogʻiga
yetdi.

Arizabozlar qulogʻi ding boʻldi. Arizabozlar
kechalari uyma-uy yurdi, ariza toʻpladi.

Bir kecha biznikiga keldi. Arizabozlar sultoni
boʻlmish Botir mirob sirli ovozda tayinladi:

— Darvoza ichkaridan tambalansin. Hovli chirogʻi oʻchirilsin. Bola-chaqa bu uyga yaqin yoʻlatilmasin. Ichkari eshik zichlab yopilsin. Deraza
pardalari tushirilsin. Soʻng, qarshimizga kelib
oʻtirilsin!

Botir mirob aytganlarini bajarib keldim. Davraga qoʻshilib oʻtirdim.

Arizabozlar boshimdan kechgan savdoni gapirib
berishimni soʻradi.

Men sir bermadim, talmovsiradim. Boisi,
oʻshanda oʻn kun yotganim elga doston boʻldi. El
orasida yuruvsiz boʻldim. Mana, dostonim deyarli
unut boʻldi. Ko`ngilsiz dostonimni yana qoʻzgʻagim
kelmadi.




— Botir aka, boʻlgan ish boʻldi, buyogʻi sindi.
Qoʻying, shu arizabozlikni, — dedim.

— Iya-iya! Hey, ogʻizga qarab gapirilsin! Kim
arizaboz? Bizmi? Biz yozuvchimiz, bilib qoʻy,
yozuvchi! Xalq yoʻlidagi, haqiqat yoʻlidagi yozuvchilarmiz! Anavi gʻazal, roman... yozuvchilar yana
nima yozadi, oʻrtoq Hamidov?

Qabatidagi adabiyot muallimi oʻz ulushini
qoʻshdi:

— Poema, ballada...

— Ha-ha! Poema, ballada yozuvchilaring yozuvchi emas, biz yozuvchi! Mana, biz! Yozuvchilaringning asarlarida fakt yoʻq, adres yoʻq!
Masalan, mana oʻzimizning Togʻay! Boʻri bechoraning oʻgʻli! Oʻlishni kitob qilib yozdi. Endi koʻpkariniyam kitob qilayotgan emish. Yozishga yozdi,
lekin tekshirtirmadi, chora koʻrdirmadi. Xalqqa
nafi tegmadi. Xalq yozuvchilarning kitobini pul
sarf qilib oladi. Vaqtini isrof qilib, erinmay
oʻqiydi. Keyin... qaygʻuli asarni nima deydi, oʻrtoq
Hamidov? Ha-ha, tragediya! Tragediya bo`lsa
ta'sirlanib yigʻlaydi. Agar... oʻrtoq Hamidov? Vovo-vo, satirik boʻlsa, qah-qah urib kuladi. Bari
quruq safsata! Xalqning biron-bir ishini bitkazib
bermaydi. Xalqning kam-koʻsti esa achib yotibdi.
Xalqqa kim amaliy yordam beradi? Biz! Demak, asl
yozuvchi biz! Toʻgʻri, yozganlarimizni kitob qilib
chiqarmaymiz. Asarlarimiz turli idoralarda qolib
ketadi. Lekin kitob qilib chiqaramiz desak,
chiqaramiz. Ana, sandiqda yuzlab shikoyat asarlarimiz nusxasi taxlanib yotibdi. Ikkinchi marta
ogʻizdan arizaboz degan gap chiqarilmasin, ha!

— Tavba qildim aka, tavba qildim.

— Shunday boʻlsin! Endi gapirilsin. Boshidan
boshlansin.

— Shu, bir kechasi mendan beshbattar iyigʻi
chiqqan bir kal keldi. Yonida ikkita shapka-da
bor...

— Menga qaralsin, nima, dunyoning ishi koʻp



karimi? Kal deyilmasin! Oʻrtoq Falonchiyev deb
aytilsin! Shapkang kim? Militsioner? Menga qaralsin, shapka inson emas! Shapka — latta! Shapka —
karton qogʻoz! Shapkani javobgarlikka tortib
boʻlmaydi! Leytenant Falonchiyev, serjant Falonchiyev deb aytilsin!

— Xoʻp. Oy hamsoyamiz Qulmat polvonning
teraklari uchiga osilib qolgan-da...

— Uf-f, mabodo shoir-poir emasmisan?
Boʻlmasa nega oydan, yulduzdan gapirasan? Oydan
pastga tushilsin! Yerdan gapirilsin! Lirika suvga
borib aytilsin! Bizning ishimiz jiddiy, xalq ahamiyatiga molik ish! Sudlarda qatnashilganmi? Yoʻq?
Unda, kolxoz hisobot majlisida kaminaning nutq
soʻzlagani koʻrilganmi? Ana, kamina majlisda qanday gapirgan boʻlsa, ana shunday gapirilsin!

Botir mirobning kolxoz umumiy majlisida
gapirishini yodladim. Xuddi mirobday qoʻllarimni
qornimga qovushtirdim. Boshimni tik tutdim.
Kiprik qoqmadim. Dona-dona qilib aytib berdim.

Mirob oldimga qogʻoz bilan qalam qo`ydi.

— Endi qanday aytilgan boʻlsa shunday
yozilsin. Nimaga? Beshinchi sinf? Ma'lumoting
mendan bir sinf yuqori boʻlaturib yozolmaysanmi?
Ha, mayli. Oʻrtoq Hamidov, siz yozing, bu kishi
qoʻl qoʻyib beradi.

Birodarlar, arizabozlardan Denov qolmadi,
Termiz qolmadi, Toshkent qolmadi. Idorama-idora
chopdi.

Arizaboz degani ajabtovur el boʻldi. Boʻlmasa,
arizabozlarning otini olmadi. Arizabozlarga yel-yugur, deb, birov bir chaqa bermadi. Arizabozlar
oʻzlari yonidan oʻzlari chopdi.

40
Bir safargisida meni-da ergashtirib joʻnadi.
— Boshingdan oʻtgan savdoni oʻz tiling bilan
oʻzing aytib berasan, — dedi.
— Oʻzi, qayerga borayapmiz? — dedim.



Botir mirob shahodat barmogʻini labiga bosdi.

— Tish-sh-sh! — dedi.

Arizabozlarga ergashdim. Dushanbega yoʻl
oldim. Yoʻlda avtobus derazasidan ikki marta qusdim.

Dushanbedan Moskvaga uchdim.

Umrimda birinchi marta samolyotda uchdim.
Qani, koʻrayin, qani, samolyot degan ulov qandaychikin ekan, dedim.

Samolyot bir pasaydi, bir koʻtarildi. Yuragim
tovonimga tushib ketganday boʻldi.

Keyin, joyida turib qoldi. Nagʻmasi koʻp boʻldi.
Odamning yuragini yordi. Ulov boʻlsang, sidirgʻa
yur, ukkagʻarning samolyoti, dedim.

Samolyotdan koʻnglim qoldi. Ulovligi yoʻq ekan,
ha, demadim.

Samolyot derazasidan qarab hayron boʻldim.
Shundaygina ostimizda paxta uyulib yotibdi!
Samolyot tegayin-tegayin deydi.

Qabatimdagi Hamidov muallimga yuzlandim.

— Eh-he, paxtani qarang, paxtani! — dedim.

Hamidov qaradi. Keyin, ketiga chalqayib kuldi.
Telpagimni yulib oldi. Taqir kallamga shapatiladi!
Kallamga shapatilab-shapatilab kuldi.

Kallamni yelkalarim orasiga oldim. Kaftim
bilan bekitdim. Telpagimni tortib olib kiydim.
Tagʻin derazadan qaradim. Ana endi bildim.
Koʻrinayotgan paxta emas, oppoq bulutlar boʻldi.

Moskvada tushdim, arizabozlar ketidan ergashdim.

Moskvada nima koʻp, mashina koʻp boʻldi.
Bitta-da ot boʻlmadi!

Avtobusda yurdim-yurdim, bir joyga keldim.
Yoʻl chetida turdim, oʻtkinchi-ketkinchi mashinalarga qoʻl koʻtardim. Gʻuj-gʻ“uj mashinalardan
birovi-da toʻxtamadi. Koʻtaraberib, qoʻllarim charchadi. Turaberib, oyoqlarim toldi. Qornim qur-qur
qildi. Toqatim toq boʻldi.

Shunda uzun bir mashina jiring-jiring etib




kelaberdi. Tezlab kelayapti-da, deb boʻlmaydi,
ohistalab kelayapti-da deb boʻlmaydi. Yaqin kelib,
yanada ohistaladi. Farosat qildim, qoʻl koʻtarsam,
toʻxtaydigan koʻngli bor.

— Ay, Hamidov muallim, bu qanday mashina
boʻldi? — dedim.

— Tramvay, — dedi muallim.

— Koʻcha yuzida simyogʻochday boʻlib turamizmi? Ana shu tramvayni kira qilamiz! Xarajati mendan! — dedim.

Hamidov muallim kuldi.

— Tramvay qimmat, — dedi.

— Qimmat boʻlsa boʻlar! Ketsa, bir qoʻyning
puli ketar! — dedim.

— Unda, oʻzingiz kira qiling.

Chopqillab bordim. Tramvay oldini oldim. Oʻng
qoʻlimni boshim uzra koʻtardim.

— Ay, tramvay, ostanovka! — dedim.

Tramvay jiring-jiring etib oyoq ildi. Tramvaychi derazadan qaradi. Menga iyak qoqdi. Ha,
nima deysan, degan boʻldi.

Men oʻng qoʻlimni olgʻa sermadim.

— Toʻgʻriga! — dedim. — Aytgan pulingni
beramiz! — dedim.

Tramvaychi bosh-adogʻimga qaradi-qaradi-da,
bosh irgʻadi. Mayli, degan boʻldi. Boshmoldog£ʻi
bilan tramvay eshigiga ishora berdi.

— Ayda! — dedi.

Shunda eshik taraq etib ochildi. Men lip etib
tramvayga minib oldim. Ketimdan arizabozlar
mindi.

Arizabozlarga havolanib-havolanib qaradim.

— Ana, bir ogʻiz gap! — dedim.

— Ha, kuchingdan, Ziyodulla kal! — dedi Botir
mirob.

Tramvay bir yurdi, bir toʻxtadi. Chayqalibchayqalib xiyla yurdi.

Bir joyda Hamidov muallim:

— Hozir tushamiz! — dedi.

Birinchi boʻlib men tushdim. Tramvay kira




qilishga qildim, endi kira haqini toʻlayin, deya
qoʻynimni kovladim.

Shunda Botir mirob:

— Men toʻladim, — dedi.

— Ha-a, binoyi, — dedim.

Shu, Botir mirob koʻpga tushib ketdiyov. Toʻrt
odamga kira haqi to`lashning oʻzi boʻladimi.
Tushsa tushar! Nima, mirobga meni ergashtirib
kel, dedimmi! Ergashtirib keldimi, toʻlasin-da!

Arizabozlar katta bir idoraga kirib ketdi. Men
ostonadagi qorovul oldida qoldim. Arizabozlar oʻrgatgan gaplarni ichimda bot-bot qaytarib oʻtirdim.

Nihoyat, arizabozlar chiqib keldi. Kattalar meni
yoʻqlamabdi. Arizabozlar gapiga ishonibdi. Yaxshi
boʻlibdi. Tagʻin kattalar salobati bosib, duduqlanib
qolamanmi, deya qoʻrqib edim.

41

Ertasi kuni Dushanbega uchdim. Oʻtirganlar
shahodat barmogʻini likillatib, o`rtada laylakqushday loʻkillab yurgan qizni imladi. Qiz ularga mayda
idishda suv olib keldi.

Mening boshqalardan qayerim kam? Kallam kal
boʻlgan bilan, telpakning ostida koʻrinmaydi.

Dadil boʻldim, oʻzimni bir sinab koʻrmoqchi
boʻldim. Shahodat barmog`ʻimni likillatib, qizni
imladim. Suv, deya ogʻzimni koʻrsatdim. Qiz bosh
irgʻadi, suv olib keldi. Suvni bir yutishda yoʻqotdim. Boshqalarday bosh irgʻadim.

— Oʻlmang! — dedim. — Katta qiz boʻling.

Koʻkragimni kerdim, baqalogʻimni shishirib
oʻtirdim.

Oynadan pastga qaradim. Past oʻzimizning Vaxshivorsoyga kelbat berib ketdi. Qator-qator uylarni
koʻrdim. Mayda-mayda qoralarni koʻrdim.
Hamidov muallimga, shu bizning qoʻylarmikin,
degim keldi. Tagʻin kallamga shapatilashidan
qoʻrqdim. Gapimni ichimga yutdim.

Samolyot Dushanbeda gurs etib tushdi.




42

Taksida qishloqqa keldim.

Men qayerga borib keldim? Odamlar buni biladimi? Ana shuni odamlarga bildirgim keldi. Qayerga
bordim, qayerda boʻldim, barini aytib, maqtangim
keldi. Uyga bormadim. Katta koʻchada ohistaohista vazmin-vazmin qadamlar bosib yurdim.
Odamlarga quyuq-quyuq salomlar berdim. Duch
kelgan odam bilan qalin-qalin soʻrashdim. Qozontobogʻigacha qoldirmay soʻradim.

El ogʻziga mahtal boʻlib qaradim. El, koʻrinmay
ketdingiz, Ziyodulla chavandoz, deya soʻramadi!

Koʻchani tagʻin bir aylanib keldim. El aqalli,
kamnamosiz, Ziyodulla kal, demadi! Uch kun-a,
uch kun qishloqda bo“lmadim! Yaxshimi-yomonmi,
shu elning molini boqayapman. Odamning qadriyam shunday boʻladimi. Qadrimga kuydim. Ay,
qadrim-a, bechora qadrim-a!

Eldan xafa boʻlib, uyga keldim. Choy ichib, yonboshladim. Oʻngimga agʻdarildim — boʻlmadi,
chapimga agʻdarildim — tagʻin boʻlmadi! Tars
yorilib ketguday boʻldim!

Moskvada yoʻl-yoʻlakay bir kilocha qand-qurs
olib edim. Bola-chaqa qoʻlimga qaraydi, dedim-da.

Ana shundan bir siqimini qoʻynimga soldim.
Tarlonni minib, Mamat oshnamiznikiga yoʻl oldim.
Devordan boʻylab ovoz berdim.

— Mamat! Mamat uydami, kelin? Uygʻot, gap
bor! — dedim.

Mamat ichkaridan uyquli koʻzlarini uqalabuqalab keldi.

Men, tevarakdagi hamsoya-qoʻllar eshitsin
uchun, ovozimni qoʻyib gapirdim:

— Yaxshimisan, dimogʻing chog“mi? Ma, manavi qandni nevaralarimga boʻlib ber, yesin! Mozor
bosib kelgan-da, tabarruk!

— Qayerlardan soʻraymiz?

— Moskva!!!

— «Moskva» kolxozimi?




— Kolxoz? Qanday kolxoz? Sen oʻzi, meni kim
deb oʻylayapsan? Men uncha-muncha joylarga bormayman! Borsam, faqat Moskva shahri azimlarga
boraman, ha! Faqat Moskva!!. Juda past ketsam,
Dushanbelarga shunchaki, yoʻl-yoʻlakay oyoq ilib
oʻtaman! Menga qara, kun qiyom vaqti-qiyom vaqti
uyingning ustidan bir samolyot uchib oʻtdimi?
Qanotlarida parragi-da bor?

Mamat sergak tortdi. Osmonga bir qarab oldi.

— Uchib oʻtganday boʻldi, nima edi?

— Oʻlma! Men senga bir narsa aytayinmi? Shu
samolyotning ichida men bor edim!

— Ha, kuchingdan!

— Oʻng yogʻida oʻtirib uchdim! Parrakning
shunday yonida, ha!

— Vo ukkagʻar, Gagarin boʻl-ey!

— Kim? Eb-ey, Gagarining kim boʻpti! Osmonga
lip etib uchgan-da, qaytib tushgan. Men toʻrt osh
pishirimdan-da koʻp uchdim!

— Eh-e-e! Yoril-e, bachchagʻar-e, yoril-e!

— Koʻrib turibsan, chakana odam emasman!
Endi men bilan oʻylab gapirish!

— Boʻldi, boʻldi, taraf yoʻq.

— Yana bir gap. Samolyot osmonda varrakka
oʻxshagan bilan mayda emas ekan, ha! Ichi
Obshirning kamariday keladi!

— Kir uyga, choy ichamiz.

— Yoʻq, ishim zaril. Shunday oʻtayotib, bir holahvol soʻrashib ketayin dedim...

Jilovni bo'shatdim. Tarlon yoʻl oldi.

Birodarlar, parday yengil boʻldim!

43

Birodarlar, Moskvadan odam kelibdi. Shlyapasi
bor emish!

Shlyapali odam rayon kattalarini yigʻibdi. Kal
kattani oʻrtaga olibdi. Ana shunda masala oydin
boʻlibdi.

Oydin boʻlishicha, hukumat, hamma oʻz imko



niyatiga yarasha goʻsht topshirsin, debdi. Buyruq
rayonga kelibdi. Rayon kattalari kal kattani bizga
vakil etib yuboribdi.

Kal katta bir zina yuqori oʻsmoqchi boʻlibdi.
Oʻsish uchun goʻsht topshirishdan foydalanmoqchi
boʻlibdi. Qaysi yoʻl bilan bo`lsa-da, goʻsht topshirishni muddatidan oldin, oshirib bajarib, kattalarga yaxshi koʻrinmoqchi boʻlibdi, yelkasiga
qoqtirmoqchi boʻlibdi. Shu yoʻl bilan koʻzlagan
amaliga minmoqchi boʻlibdi.

Birodarlar, bir kalning hiylasi — qirq kishini
charchatadi!

Kal katta oʻz niyatiga elni talab erishmoqchi
boʻlibdi, elni xoʻrlab erishmoqchi boʻlibdi.

Shlyapali katta kal kattani urishib-urishib,
amalidan olibdi. Partiyadan oʻchirmoqchi boʻlibdi.

Shunda, kal katta hoʻng-hoʻng yigʻlab qoʻya
beribdi. Shafqat qilibdi.

— Erkak odamning yigʻlagani — oʻlgani, —
debdi.

Birodarlar, haq saqlasa balo yoʻq, haq qargʻasa
davo yoʻq!

Ayni kunlarda kal katta choyxonada yonboshlab
yotar emish.

— Haqiqat yoʻq, bu dunyoda haqiqat yoʻq... —
der emish.

Birodarlar, oʻzing yaxshi — olam yaxshi, oʻzing
yomon — olam yomon!

Choynagidagi choyi oq emish! Oʻzi quyib, oʻzi
ichar emish.

Elga ermak, xalqqa shaloq emish!

44

Birodarlar, shukur-shukur, arizabozlarning
boriga shukur!

Arizabozlar nohaqlikka yoʻl qo`ymaydi. Haromtomoqlarga kun bermaydi. Elning haqini birovga
yedirmaydi.

Arizabozlar boʻlmasa, kattalar biz avom elni




bozorda sotib yeydi! Arizabozlar boʻlmasa, kattalar
biz avom el ogʻzidagi oshni yulib oladi!
Arizabozlarga mehrim tushib qoldi!
Bozor oqshomi barcha arizabozlarni uyimga
aytib keldim. Boqib yotgan bir qoʻyimni soʻyib
berdim.

45

Qishloq tagʻin otlarga toʻldi.
Chavandozlar otlarini boylovga tashladi.
Tarlonni-da boylab boqdim.

46

Qarluqda toʻy boʻldi.

Shu toʻyga yoʻl oldim. Yoʻlda Tarlon tezak tashlab-tashlab bordi. Ajabo, bundaychikin qiligʻi yoʻq
edi...

Bir muallimnikiga tushdim. Qoziqni molxona
yoniga qoqdim.

Tarlon quloqlari shalpaydi. Boshi egildi. Devor
kavagiga munis termilib qoldi. Yem yemadi.
Irimiga labini-da tegizmadi.

Koʻnglim hadiksiradi. Tomogʻimdan tuz
oʻtmadi. Tarlondan koʻz uzmadim.

Uzangi yoʻldoshlarim-da oromini yoʻqotdi.
Qarluqda otni zoʻr biladigan bir sinchi chol boʻldi.
Ana shu cholni aytib keldi.

Chol Tarlonni aylanib koʻrdi. Enkayib, koʻzlariga qarab koʻrdi. Oʻzicha, bosh irgʻadi. Keyin, tir
sagimdan ushladi. Meni mehmonxonaga
ergashtirib bordi. Yelkamga qoʻlini qoʻydi.
— Menga qara, el chavandozi, — dedi. — Shu

otni menga sotmaysanmi? Yigirma qoʻy beraman.
Gapning erkagini ayt.

Zardam qaynadi. Men nima gʻamda-yu, chol
nima gʻamda!

— Bova, — dedim, — erta birov aytgan ekan,
men oʻz gʻamim bilan, mulla mening... deb! Oʻzi
nima gap, avval ayting-da!




Chol mujmaltob boʻldi.

— Sen boʻ£larini ayt, el chavandozi. Keyin men
aytaman, — dedi.

— Yoʻq! Qiyomatda-da sotmayman! Boʻldimi?

— Ha, mayli. Unda eshit, el chavandozi. Oting,
zoʻr ot. Koʻrgandan besh ketdim. Adashmasam,
yaqinda ogʻir bir dardni boshidan kechirgan deyman-ov!

Tarlon kamarda oʻn kun och yotdi, ana shu xayolimdan oʻtdi. Ammo cholga sir bermadim.

— Ha, dardga chalinib edi. Keyin, forig“ boʻlib
edi.

Chol mahobat qildi.

— Bali, el chavandozi, — dedi. — Ot hozir shuni
eslayapti, ertaga boʻladigan koʻpkarini oʻylayapti.
Darddan avvalgiday chopolamanmi, yoʻqmi, degan
gʻam otni oʻyga solayapti. Men buni koʻzlaridan
bildim. Meniyam aytdi dersan, el chavandozi.

Chol ketdi.

Men bemahalgacha gurunglashib oʻtirdim.
Tarlonning qaygʻusi koʻnglimdan koʻtarilmadi.
Qaygu yuzimga-da urdi shekilli, uy xoʻjasi
koʻnglimni koʻtardi.

— Koʻp qaygʻura bermang, chol sinchi,
bilongʻ“ich, — dedi. Keyin, chol kimligini aytib
berdi.

Emishki, otlar bir yilda bir marta kavsh qaytaradi. Ot kavsh qaytarganda yonadi! Badanlari
tovlanadi, koʻzni qamashtiradi! Ayniqsa, koʻzlari
porlab yonadi! Ot — dev-da! Ot kavsh qaytarishi
horiqulodda» yerda, horiqulodda vaqtda kechadi.
Koʻz ochib, koʻz yumguncha boʻlib oʻtadi! Ot kavsh
qaytarishini koʻrgan odam, yo telbanamo boʻladi,
yo shoʻrpeshona boʻladi, yo baxtli, yo dono, yo nuktadon boʻladi!

Emishki, chol ot kavsh qaytarganini koʻrgan
emish...

“ horiqulodda — kutilmaganda.



47

Koʻpkari ekinsiz qisirpoyada boʻldi.

Men Tarlonni qizitdim. Qisirpoyani aylantirib
chopdim. Tarlon xiyol oʻzgardi. Boshini tik tutdi,
dirk-dirk oʻynadi. Suvligʻini shiqirlatib-shiqirlatib
chaynadi. Tarlon toʻdaga talpindi, Tarlon meni
uloqqa chorladi!

Ayni qishning ilk koʻ“pkarisi-da, ot moʻl yigʻildi.

Demak, ko`pkari yaxshi boʻladi. Boisi, oz otli
koʻpkarida yerdan uloq olish mushkul boʻladi.
Sababi, bari ot oʻzini zoʻr deb biladi. Oqibat, yoppasiga uloqqa yopishadi. Talashib-tortishadi.
Uloqni na oʻzi oladi, na birovga beradi. Bir-biriga
xalaqit beradi, bir-biriga ziyon beradi. Talashib
yota beradi.

Ot moʻl boʻlsa, aksincha boʻladi. Bunda zoʻrlar
zoʻri, otlar oti uloqqa talpinadi. Bundayroq otlar
toʻda chetida tomoshagoʻy boʻladi. Bordi-yu, uloqqa intilsa, to“dadagi oʻzr otlar yoʻl bermaydi, ketiga surib yuboradi.

Shu boisdan moʻl otli ko“pkarida toʻ“dadan uloq
olib chiqish oson boʻladi.

48

Uloq keldi.

Tarlonni gijinglatib-gijinglatib bordim. Uloqni
iskatib-iskatib oldim. Uloq butidan koʻtaribkoʻtarib koʻrdim. Uloq bir tana boʻldi. Ellik-oltmish kilolar keldi. Uloq jiqqa hoʻl boʻldi. Boisi,
kechasi bilan suvga pishib qoʻyilgan boʻldi. Buning
nafi — uloq zilday ogʻir boʻldi. Ana endi torta-tortda uloq terisi ayrilmaydi, boʻlak-boʻlak boʻlib ketmaydi. Boʻlmasa, torta-torta uloq butun qoladimi?

Bakovul zotlarni aytdi:

— Bir juft kalish, oʻn soʻm puli bor! O1!

Toʻda uloqqa talpindi. Uloqni bir jiyron olib
chiqib ketdi.




Keyingi zot qoʻyildi:

— Bunisida bir qoʻy, bir toʻn, oʻn soʻm puli bor!
Zot kattardi, armonda qolma!

Tarlonni uloqqa soldim. Tarlon pishqiribpishqirib qimtinadi. Uloqqa men oʻylagan, men
xohlagandan-da vaqtliroq, osonroq bordi. Odaticha
uloqni bir aylandi. Uloq boshida oyoq ildi.

Bir chavandoz Tarlon oʻktamligidan gʻashlandi.
Tarlon sagʻrisiga qamchi urdi.

Tarlon bir seskandi. Lekin joyidan qimirlamadi.
Ikki koʻzi uloqda boʻldi.

Men uloqqa teskari yoqdagi tovonimni uzangidan olmay, egar korsoniga ildirdim. Uloq taraf
uzangidagi oyogʻimni bukdim. Tizzamni Tarlon
biqiniga bosdim.

Tarlon menga kift berdi, kift!

Men enkaydim, uloqni bir qoʻllab ushladim.
Qomatimni koʻtarayotib, bukilgan oyogʻimni uzangiga tik tiradim. Bor qiyinchilik, shu oyogʻimga
tushdi. Busiz uloqni koʻtarib boʻlmaydi.

Shunda, bir mugʻambir ot uloqni tuyoqlari bilan
bosib qoldi.

Men tagʻin uloq butidan ushladim. Tagʻin ot tizzasi baravar koʻtardim.

Tarlon uloqqa qarab-qarab olgʻa yurdi.

Uloqni atayin yerda sudrab bordim. Birdan
koʻtarsam boʻlmaydi, poylab turganlar yopishadi.

— Uloq koʻtarilayapti, uloq koʻtarilayapti!

Sagʻal ochiqqa keldim. Uloqni dast koʻtarishga
shaylandim.

— Uloq Tarlonda ketayapti, Tarlonda!

Uloqni zarb bilan koʻtarib oldim. Koʻtarayotganimda Tarlon sozlab bir silkindi. Madad berdi,
koʻtarishib yubordi!

Tarlon bilan olgʻa chopdim. Otlar keyinda qolib
ketdi. Ammo bir toʻriq qolmadi. Chavandozi uloq
butidan ushlab, biz bilan baravar chopdi.

— Yoʻq, uloq Tarlon bilan Toʻriqda ketayapti!
Uloq Tarlon bilan Toʻriqda!




Uloqni taqimimga bosib oldim. Yonimga chalqaydim. Jilovni qoʻyib yubordim. Uloqni qo`shqoʻllab ushlab oldim.

Koʻp otlar avval-avval asta-asta chopadi. Keyinkeyin tezlab chopadi.

Bizning Tarlon boʻlsa turgan joyidan zabt oladi.
Birinchi qadamidanoq shiddat bilan, birdan otilib
chopadi. Oʻzga otlar bundayin zabtli shiddatga
hozirlanmagan boʻladi. Oqibat, oʻzga otlar oʻzlarini oʻnglab olgunlaricha, Tarlon oʻzib ketadi. Hozirda shunday boʻldi.

Tarlonda yana bir fazilat bor. Bordi-yu, biror
bir ot yetib olsa, Tarlon shu ot bilan baravar chopadi. Oʻ“zib-da ketmaydi, keyin-da qolib-da ketmaydi.
Goʻyo, oxirgi holi shunday, bir me'yorda chopadi.
Qabatidagi ot shu me'yorga koʻnikadi. Baravar
chopib borayotgani bilan qanoatlanadi. Shunda,
Tarlon birdan zabt oladi, shiddat oladi! Bunday
boʻlishini xayoliga-da keltirmagan qabatidagi ot
keyinda qolib ketadi.

Ayni shu vaziyatda chopayapmiz! Mendan
Tarlon uchun bir soʻz kifoya boʻldi.

— Ha-al

Tarlon, tarlonligini qildi, horiqulodda yulqindi,
zabtini birdan oshirdi.

Qabatida kelayotgan toʻriq chavandozning qoʻli
uloqdan uzildi. Toʻriq keyinda qolib ketdi.

Men joʻshib ketdim:

— Hu-u-uy, hu-u-uy, hu-u-uy!..

Tarlon yulduz uchganday chopdi!

— Halo-o-ol. Tarlonniki halol! Tashla, Tarlon,
tashla!

Ellik-oltmish kilolik uloqni yerdan qanday qilib
koʻtarib oldim? Belim barobar devorda oʻtirib, ellik
kilo yukni yerdan bir qoʻllab koʻtarib ololmayman.
Ellik kilo yukni qoʻshqoʻllab koʻtarib, otga kuchana-kuchana ortaman. Koʻpkarida boʻlsa, otda
enkayib, ellik kilo uloqni bir qoʻllab koʻtarib olaman! Buning siri nimada?




Birodarlar, otning shamoli bor! Uloqni ana shu
shamol olib ketadi! E'tibor etgan boʻlsangiz, ot
uloqdan koʻz uzmadi! Ot menga kift berdi! Atayin,
men uchun qulaylik yaratdi! Uloqni koʻtarayotganimda esa, yelkasiga yuk olayotgan odamdayin bir
silkindi! Ana shunda men uloqni yerga tashlab
yubormasam boʻldi, birovga berib yubormasam
boʻldi. Chavandozligimni qilsam boʻldi! Ot — otligini qiladi!

Bilayapsiz, ko“pkarining sakson-toʻ“qson foizi ot
boʻynida boʻlayapti. Shu boisdan-da koʻpkarida
chavandoz emas, ot nomi aytiladi! Koʻpkari boshidan-adogʻigacha ot nomi jaranglaydi! Ot nomi
sharaflanadi! Ot nomi ulugʻlanadi!

Tarlon ellik-oltmish kilolik uloq bilan, yana
tagʻin men bilan qanday qilib chopdi? Atayin, otga
oltmish kilo bugʻdoy ortib oldim, deyin. Yana
tagʻin, o“zim-da minib oldim, deyin. Ana shundan
keyin ot ana shunday shiddat bilan chopoladimi?
Chopolmaydi! Uloqqa kelganda esa, quyunday
uchadi!

Birodarlar, uloqning havosi bor! Otga ana shu
havo quvvat beradi, qanot beradi!

Tarlon gʻayrat qildi. Yana ikki marta uloq
ayirdim.

Shunda, gʻuj odamlar orasidan kimdir birov
ovoz berdi.

— Tarlon, buyoqqa bir qarang! — dedi.

Bordim, ovoz bergan kechagi chol boʻldi. Chol
kaftini qoshiga qoʻyib qaradi. Boshini irgʻab-irgʻab
qaradi. Kulimsib-kulimsib qaradi.

— Endi qandaysiz, el chavandozi? — dedi.

— Qulluq, qulluq.

— Endi menga qarang, el chavandozi, otga dam
bering, ha. Boʻlmasa, koʻziktirib qoʻyasiz...

Tarlon halollagan toʻnlar bilan pullarni cholga
uzatdim.

— Olmayman, yoʻq, olmayman!.. — dedi chol.

' Qoʻyarda-qo“ymay berdim. Keyin, jabduqlar
tarafga yurdim.




49

Birodarlar, hamsoyamiz Qulmat polvon bozorlab
keldi. Mayiz sotib keldi.

Devorimizdan avaylab boʻyladim. Narx-navoni
soʻradim.

— Qani, polvon, — dedim, — mayiz qanchadan
boʻldi?

Polvon qoʻllarini koʻksi barobar qildi. Kaftlarini
katta-katta ochdi. Oʻnta barmogʻini yoyib koʻrsatdi. Ogʻzini toʻldirib:

— O`n soʻm! — dedi.

— Yoʻgʻ-e?

— Chinim, oʻn soʻmdan boʻldi. Mayizingiz boʻlsa, armonda qolmang!

Mayiz bizda bor-da! Olti unxalta! Saratonday
sariq mayiz!

Qoʻchqorday-qoʻchqorday oʻg£ʻ£illarim bor! Katta
boʻlsa otning Tarlonini minaman deyapti! Mayizni
shularning toʻyiga bosib yotibman! Bu qish kuchim
yetmaydi, kelasi qishda katta to`y beraman! Nasib
boʻlsa!

Shanba oqshomi ombordan bir xalta mayiz sudrab chiqdim. Supadagi gilamga yoydim. Gʻalvirda
elab-elab, changdan pokiza etdim.

Subhi sodiqda Tarlon bilan bozorladim.

Qizilsuvga doxil boʻldim. Daryodan kechib oʻtib,
yuqoriladim.

Mol bozori oldida tevaragi sim bilan oʻralgan
yer boʻladi. Bozorlab keluvchilar ot-ulovlarini ana
shu yerga bogʻlab qoʻyadi. Tarlonni-da shu yerga
bogʻlab qoʻydim.

Mayizimni orqalab, bozor oraladim.

Dimogʻim manti hidini tuydi.

Bukilib-bukilib yurdim.

— Poʻsht-poʻsht! — deb yurdim.

Bozorchilar qatoridan joy oldim. Mayiz xaltamni ochdim. Mayizimni maqtab-maqtab oʻtirdim. Oʻn
soʻmdan pastga tushmadim!




Chipor gulstukli bir odam mayizimni kaftiga
olib koʻrdi. Salmoqlab-salmoqlab koʻrdi.

— Sal tushing, dehqonsiz-ku! — dedi.

— Nima, dehqon mayizni koʻchadan topib oladimi? — dedim.

— Tok tuggan noz-ne'matni oʻn so“m deb
oʻtiribsiz-a!

— Noz-ne'mat degani dehqonning peshona teri
degani!

— Koʻp minnat qilmang! Shusiz ham oy bitsayam, kun bitsayam, dehqonga bitib yotibdi!

— Bitadi-da! Ust-boshlaringdan tortib, yeganichganlaringgacha dehqonning peshona teridan
kelayapti! Idorada oʻtirib qogʻoz qoralaganlaring
bilan osmondan yeydigan, yo, kiyadigan biror nima
tushmaydi! Dehqon topganining toʻqson foizini
sizlarga joʻnatib, qolgan oʻn foizinigina oʻzi
yeydi!..

Chipor galstukli odam unday desa, bunday
dedim, bunday desa, unday dedim. Ishqilib, galstuklidan qolishmadim!

Birodarlar, sochim boʻlmasa-da tarogʻim tillodan!

Qaradim-qaradim, savdoning ma'quli boʻlmadi.

— Bor-ye, yetti so“mdan boʻldi! — deb yubordim.

Shu zahotiyoq bir mayizjallob dikonglab keldi.
Koʻtarasavdo qilib olib ketdi.

Xaltamni tizzamga urib qoqdim. Buklab-buklab
401 2" шва qisdim.

Bozor oralab, bozorlik qildim. Noz-ne'matlar
oldim. Jiydaga boshqorongʻi ayolimizga Xorazm
jiydasi oldim. Oʻgʻillarimizga xoʻrozqgand, qogʻozida kuchugi bor qand, teshikkulcha oldim. Barini
xaltamga solib, choyxonaga yoʻl oldim.

50

Ostonadan ichkari moʻraladim.
Choyxona toʻla odam boʻldi.
Choyxona havosi dim boʻldi. Nafasim qaytib
ketdi.



Tashqari soʻrilarda-da odam moʻl boʻldi.
Birovlab sanasa yuzlar boʻldi.

Xaltamni soʻri ustuniga suyab qoʻydim. Boʻsh
joy izladim. Bir odam turib ketdi, joyi boʻshab
qoldi. Xaltamni oldim. Yaqinimdagi odamga:

— Soʻraganlarga bu joy egalik deng, — dedim.

Choy bilan kulcha olib keldim. Koʻchaning narigi yuzida bir sermo“ylov odam katta qozonda baliq
qovurdi. Ana shu moʻ`ylovdan ikki kilo baliq olib
keldim.

Chordona qurib, baliq tushirdim. Baliq serqiltiq
boʻldi, xoʻp xunob qildi.

Shunda, burchak soʻrida ikkita militsioner
paydo boʻldi.

Ogʻzimdagi ogʻzimda, boʻgʻzimdagi boʻgʻzimda
qoldi. Koʻnglim aynidi, ishtaham buzildi.

Koʻrmayin-da, kuymayin-da, dedim. Chappa
burilib oʻtirib oldim. Tagʻin, oʻshalar boʻ`lsa-ya,
deya hadiksiradim. Koʻz qirim bilan qarab-qarab
oldim. Yoʻq, ular emas, boshqalar boʻldi.

51

Shu vaqt, bozor darvozasi tarafdan ovozlar
keldi.

— Ushla, oʻgʻrini, ushla! — dedi ovozlar.

Gʻuj-gʻuj odamlar orasidan bir bola chopib chiqdi. Ketidan bir beqasam choponlik odam quvib
keldi.

Bola koʻchani kesib chopdi. Yuqoridan kelayotgan qizil mashinaga bel boʻldi. Mashina «shigʻgʻ»
etib, toyib kelib toʻxtadi. Bola oʻzini yoʻlning berigi betiga otdi. Qop-qora suvli ariqqa shaloplab
tushdi. Loy boʻlmagan yeri qolmadi.

Quvib kelayotgan odam mashina ketidan oʻtdi.
Bolaning loy yoqasidan juftlab ushladi. Bola
tipirchiladi, ammo beqasam choponlik changalidan
chiqolmadi. Beqasam choponlik, bolaning oyoqlariga qoʻshib, qoqib, yerga yumalatdi.




— Pulni chiqar! Qani pul?! — dedi beqasam
chopnlik.

— Men emas! — dedi bola.

— Sen! Qoʻlingni kissamda ushladim-ku!
Yaxshilikcha chiqar, boʻlmasa enangni Uchqo£ʻrgʻondan koʻrsataman!

— Men emas deyapman-ku!

— Unda oʻzim topaman! Tort qoʻlingni! Manavi
kissangni koʻrsat!

Yoʻldan oʻtkinchi-ketkinchilar oyoq ildi. Choyxonadagilar borib qaradi. Tumonat odam boʻldi.

Men soʻrida tik turib qaradim.

Beqasam choponlik bolaning kissasini kovladi.
Qoʻ`yniga qoʻlini tiqdi. Qoʻynidan bir dasta pul oldi.
Bolaning tumshugʻiga olib bordi.

— Bu nima, enangning qalinimi? — dedi.

Bola boshini yelkalari ichiga oldi. Yuzini loy
kaftlari bilan pana qildi.

Beqasam choponlik bolaning quloq-chakkasiga
qulochkashlab soldi. Bola balchiq suvga shalop etib
tushdi.

Beqasam choponlik bolaning yoqasidan juftlab
ushladi. Suvning oqishiga qarab sudradi.

— Senga kissavurlik qilishni koʻrsatib qoʻyaman! Yur melisaga!

Bola oyoqlarini tiradi, gavdasini orqasiga tashladi.

Shu vaqt, olomon orasidan ikkita novcha boʻzbola sugʻurilib keldi. Ikkovining-da sochlari yelkasida boʻldi. Ust-boshlari badanlariga chippa yopishib turdi. Botinkalari tovoni ot tuyogʻiday-ot
tuyogʻiday qalin-qalin boʻldi.

Boʻzbolalar beqasam choponlik ketidan keldi.
Bir boʻzbola beqasam choponlik tirsagidan ushladi.
Beqasam choponlik, bolani qoʻyib yubordi. Ketiga
qayrilib qaradi. Shunda, boʻzbola beqasam choponlik iyagiga qulochkashlab bir urdi.

Beqasam choponlik zuvalasi pishiqlardan boʻldi.
Ketiga gandiraklab-gandiraklab bordi. Ammo yiqilmadi.




Olomon haybarakallachi boʻldi:

— Ur! Sol, tumshugʻiga!

— Ur! Musht turganda muomala nima kerak!

Beqasam choponlik bir boʻzbolani qoʻshqoʻllab
bir urdi. Boʻzbola chalpak boʻlib tushdi.

Omon turgan boʻzbola beqasam choponlik ketidan keldi. Biqiniga sozlab bir tepdi.

Beqasam choponlik enkaydi. Biqinini ushlabushlab, enkayib qoldi.

Olomon haybarakallachi boʻldi:

— Ur! Kalla qil, kalla!

Shunda, maydagina bir qora kuchuk vangillabvangillab chopib keldi. Keldi-yu, beqasam choponlikni urayotgan boʻzbola butiga yopishdi. Boʻzbola
kuchukka oyogʻini sermadi.

Kuchuk ketidan sermoʻylov baliqpaz chopqillab
keldi. Kuchugini urishib-urishib, oldiga solib
haydab ketdi.

Chalpak boʻlib yiqilgan boʻzbola joyidan sapchib
turdi. Beqasam choponlikni tepa ketdi. Loyga
belangani-da qoʻshilib tepdi. Boʻzbolalar ko`zlariga
qaramay tepdi. Beqasam choponlik yuzlari burishdi. Bir ichini, bir biqinini ushladi. Keyin, yerga
choʻk tushdi.

Men olazarak boʻldim. Tevarak-atrofimga
alangladim. Burchakda oʻtirgan militsionerlarga
qaradim.

— Ay, anavilarni oracha qilinglar-ay! —dedim.

Militsionerlar parvoyi falak boʻldi. Begʻambegʻam choy ichdi. Boshlarini sarak-sarak etdi.

— Bizga aloqasi yoʻq! — dedi.

— Bu yer boshqa birovning uchastkasi! Bizning
uchastkamiz vinzavod tarafda! — dedi.

Olomon yakun yasadi:

— Tamom, nokdaun!

Yoʻq, tamom boʻlmadi.

Beqasam choponlik choʻkkalab oʻtirdi-oʻtirdi-da,
birdan sapchib turdi. Biqiniga tepgan boʻzbola
yuziga kalla qildi.




Boʻzbola yuzlarini kaftlari bilan yopdi. Xiyol
enkaydi. Barmoqlari orasidan qon sizib chiqdi.

Shunda, birovi kaftiga bir qora nima qoʻydi.
Shu qora nima bilan beqasam choponlikning peshonasiga qulochkashlab bir urdi.

Beqasam choponlik:

— Voh, oʻldim-a! — deya baqirdi. Peshonasini
ushladi. Taltangladi, gandirakladi. Ana yiqilaman,
mana yiqilaman dedi.

Kalla yegan boʻzbola turgan joyida sapchib,
beqasam choponlikning koʻkragiga tepdi.

Beqasam choponlik bargday uchib tushdi.
Qoʻllarini yonlariga yoyib, qimirlamay qoldi.

Boʻzbolalar beqasam choponlikni oʻrtaga olib
tepdi. Oyoqlari ostiga olib tepdi. Koʻzlariga qaramay tepdi.

Birodarlar, ezilib ketdim, ich-ichimdan ezilib
ketdim! Jonim halqumimga keldi!

Alam ham armon bilan burchakka qaradim.
Yoʻq, militsioner yoʻq. Tevarak-atrofga alangladim. Militsionerlar oldinma-keyin boʻlib, choyxona
yonalab pisib-pisib ketayapti.

Qahr bilan, nafrat bilan soʻridan tappa tashladim. Beqasam choponlik bilan boʻzbolalarni
oracha qilayin, dedim. Olomonni qulochlarim bilan
yorib, oʻrtaga kirib bordim.

Bir boʻzbolani bilagidan qoʻshqoʻllab ushladim.
Ketiga sermab yubordim. Bir boʻzbolani sochlaridan gʻijimlab ushladim. Sochlaridan chetga tortdim.

— Imoning kuygurlar! Bir moʻmin bandani
oʻldirasanmi! — dedim. Sochlarini gʻijimlab turgandim, yulqindi. Boʻlmadi. Tagʻin yulqindi. Yana
boʻlmadi. Keyin, chotlarim orasiga oʻxshatib bir
tepdi.

Birodarlar, orachiga — olti tayoq!

Esankirab qoldim, dovdirab qoldim. Jon shirinda! Jon achchigʻida qoʻlim yuzasi bilan boʻzbola
koʻzlarini oralatib bir soldim.

Boʻzbola chinqirib yubordi.




Shu vaqt, mashina ovozi eshitildi. Katta
koʻchadan bemorxona mashinasi keldi.

Olomon oʻzini chetga oldi. Koʻcha yuzida toʻp
boʻldi.

Mashinada oʻtirgan oq kiyimlik odam koʻzoynagini ustidan qaradi. Sulayib yotgan beqasam
choponlikni koʻrdi.

— Nima boʻldi bunga? — dedi.

Xoʻrligim kelib... yigʻlab yubordim...

— Bechorani qarang... Ular uchov boʻlsa, bu
bechora birov boʻlsa! — dedim.

— Tushunarli! Dam olish kuni deb, oʻzidan
ketib qolmay, kamroq ichsin!

— Buni olib keting, birodar, oʻlib qoladi...

— Bizning zakazimiz bor! Boshqa «Skoriy
pomosh» chaqiringlar! Ketdik, haydang!

Bemorxona mashinasi shunday oldimdan oʻtib
ketdi. Ketidan qarab qoldim. Keyin, qoniga belanib
yotgan beqasam choponlikka qaradim. Qaradimqaradim...

Birodarlar, o“pkam toʻlib keldi. Toʻlib-toʻlib
keldi... Yenglarimga yigʻladim, choponimning
yoqalariga yigʻladim, oʻngirlarimga yigʻladim...

Olomonga alangladim.

— Ay, birodarlar, bir bechora inson shunday
oʻlib keta bersa yaxshimi? Uyida bola-baqrasi bordir! — dedim.

Birov ovoz berdi:

— Tanishingiz boʻlsa, olib keting! — dedi.

Shunday koʻcha yuzida turgan maydagina mashina xoʻjasiga elandim. Bir amallab koʻndirdim.

Beqasam choponlikni yelkasidan sudrab keldim.
Quchoqlab koʻtarib, mashinaga soldim. Yerda
shalvirab qolgan oyoqlarini ichkari oldim. Oʻzim
qabatida oʻtirdim. Bir qoʻlim bilan bilagidan ushlab
oldim.

Birov endi kelib, shu yerdagilardan soʻradi:

— Nima boʻldi-a, nima boʻldi? — dedi.

— Zoʻr tomosha boʻldi! Uchchalasi bittasini shunaqangi soldi! Paq-paq! Nokdaun!




52

Beqasam choponlikni bemorxonaga olib
joʻnadim.

Bemorxona beqasam choponlikni olmadi. Oppoq
kiyimlik bir ayol:

— Bu sudebniy ish! — dedi.

Militsiyaga sim qoqdi.

Bir militsioner kelib, beqasam choponlikni
aylantirib koʻrdi. Suratga tushirdi. Daftar toʻldirdi.

Keyin, meni soʻroq qildi. Zot-makonimni soʻradi. Oʻzimni aytib berdim. Militsioner yozib oldi.
Undan keyin, nima boʻldi, deb soʻradi. Men oqizmay-tomizmay aytib turdim. Militsioner yozib
bordi.

— Hozircha boʻshsiz, keyinchalik uchastkavoyingiz orqali chaqiramiz! — dedi.

Mashina xoʻjasiga uch so“m uzatdim. U olmadi.

— Qulluq, qulluq! — deb ketdi.

53

Choyxonaga qaytib bordim. Bozorlik xaltamni
qaradim. Yoʻq. Soʻri ostini qaradim. Yoʻq, bozorlik
xaltam yoʻq.

Choyxonachidan soʻrab-surishtirdim.

— Mabodo, bizning xaltamizga koʻzingiz tushmadimi? — dedim.

— Yoʻgʻa, koʻzim tushmadi-ya! — dedi choyxonachi. — Shunga koʻzim tushmadi-ya! Qanday,
beqasam choponlik oshnaginangiz qanday?

-— Bir balo qilib joylashtirib keldik...

— Iya-iya...

Choyxonachi angrayib qoldi. Yuzlari boʻzardi.
Qoʻllarini etagiga artdi. Fotiha oʻqimoqchiday,
kaftlarini hozirlay boshladi.

— Bandachilik qildimi-a, — dedi. — Voy,
bechora-ye, voy, bechora-ye...

— Yoʻgʻ-e, bemorxonaga joylashtirib keldik,
deyapman.

— E, ha-a, shunday deng...




Bozor oralab, boshqatdan bozorlik qildim.
Barini belbogʻimga tugib oldim.

Tarlonimiz oldiga bordim. Tugunimni egar
qoshiga ilib oldim. Darvoza oldida oʻtirgan cholga
bir so“m uzatdim. Oʻzimga oʻzim oq fotiha berdim.
Otlanib, bozordan qaytdim.

Birodarlar, osmondan tushganday boʻlib qoldim,
dunyoni endi koʻrayotganday boʻlib qoldim...

54

Vo darigʻo, shunday kunlar-da boʻladi!

Bosgan qadamimiz ketimizga ketadi. Jamiki
ishlarimiz chappasiga yuradi. Omad deganlari salomini-da bermaydi. Ogʻzimizdagi oshimizni-da
oldirib qoʻyamiz.

Birodarlar, nasib etsa, kelar Shom-u Iroqdan,
nasib yitsa, ketar qosh-u qaboqdan!

Xurram soliqchining koʻpkarisida shunday
boʻldi. To“daga kirolmadim, kirsam, uloqni ololmadim. Bordi-yu olsam, birov yo qoʻlimdan yulib
ketdi, yo yerga tushib ketdi. Taqimimdagi uloqlarni-da oldirib qoʻydim.

Birodarlar, davlat-da egiz-egiz, mehnat-da egizegiz!

Tarlon mendan hayron boʻldi, men Tarlondan
hayron boʻldim.

Unday qildim boʻlmadi, bunday qildim, boʻlmadi. Puf sassiq, deya ketib qolmoqchi boʻlmadim.
Yana tagʻin shaytonga hay berdim. Elan-qaran
keldim, endi ketmayin, dedim.

Tarlonni qamchilab-qamchilab toʻdaga soldim.

Otlar gʻij-gʻij boldi. Osmondan telpak tashlasa
yerga tushmadi.

Toʻdani yorib, uloqqa keldim. Uloqqa har alvonda uzaldim. Qoʻlim yetmadi. Yana-da uzalgani,
otlar qoʻymadi.

Quyuq changila koʻrib turdim, bir qoʻl uloqni
ushladi. Shunda, Tarlon uloqni oʻng tuyog£ʻi bilan
tappa bosib qoldi. Tarlon buni ilkisdan qilmadi.
Yoʻq, bilib-koʻrib qildi. Uloqni bergisi kelmadi!




Uloqqa havoyilarcha yopisha berish Tarlonimiz
joniga tegdi. Tarlon uloqqa tashna boʻldi!

Men qamchi sopidan tishladim. Tarlon qopqogʻiga shapatiladim. Tarlon boshini sarak-sarak
etdi. Tevaragidagi otlar boshini oʻzidan xolislatdi.
O`ziga kenglik yaratdi, erkinlik yaratdi.

Keyin, Tarlon old tizzalarini bukdi. Uloq oldida
choʻk tushdi! Tarlon uloq oldida choʻkkaladi!

Quyuq changda koʻzlarimni arang ochdim.
Tarlon koʻkragi oldida yotgan uloqni qoʻshqoʻllab
ushladim. Panjalarimni botirib ushladim.

Tarlon koʻz qiri bilan qarab turdi. Barini koʻrib
turdi, bilib turdi. Uloqni mahkamlab ushlaganimga
amin boʻldi.

Shundan keyin, bir silkinib, tizzalaridan turdi.
Sonsiz otlar poylab turgan oldiga emas, yoʻq, ketiga tisarildi. Ketiga tis bo“lib, to“dadan sugʻurildi.
Ochiqlikka chiqib olib, birdan oldiga burildi.
Joyidan zarb bilan uchdi, yelday uchdi! Koʻrganlar
koʻrib qoldi, ko“rmaganlar armonda qoldi!

Tarlon qoralik chuqurchani yonlab keldi. Uloqni
taqimimdan tashlab yubordim. Qoʻllarimni koʻtarib
chopib ketdim.

Ammo bakovul ovozidan darak bo`lmadi.
Hayron boʻldim.

Qoralik joyga qaytib keldim. Chuqurchaga
qarab... tars etkazib tizzamga urdim. Uloq chuqur
ichiga emas... labiga tushibdi!

Alamimdan, arazlagim keldi!

Barchaga, inchunun, bakovulga eshittirib aytdim:

— Biz ketdik! Bizga qachon haq berilib edi-da,
endi beriladi! — dedim oʻzimcha, koʻpkariga qoʻl
siltab joʻnadim. Tarlonni tars-tars qamchiladim.

— Ketdik, Tarlon, ketdik, odamlar biz sag£ʻirlarga qayishmaydi! — dedim.

Toʻdadan olislab bordim. Tarlonni tagʻin tarstars qamchiladim.

— Ketdik, Tarlon, ketdik, bizning kallamiz kal!
Biz kallarga haq yoʻq! — dedim.

Ketimga qayrilib qaradim. Uzangi yoʻldosh



larim yoʻldan qayirar, deya umidlandim. Tarlonni
imillatdim. Tagʻin oʻgirilib qaradim. Izimdan
birov-da kelmadi!

Devorda tizilib oʻtirgan tomoshagoʻylarni yonlab yurdim. Birovi yoʻldan qayirar, deya oʻyladim.
Shuncha odam oldidan oʻtdim, qani endi birovginasi miq etsa! Aqalli, yoʻl boʻlsin, Ziyodulla chavandoz demadi! Shular ham odam boʻldi-yu! Suf-e!..

Endi tomoshago`ʻylardan arazladim!

— Koʻr boʻlib koʻpkarini tomosha qilib oʻtira
beringlar, men uyga borib, maza qilib yotaman, —
deya pichirladim.

Qishloqqa olib boradigan yoʻldan yurdim. Yoʻlni
kesib oʻtadigan ariq boʻyida oyoq ildim.

Tarlon suvga talpindi. Suv ichirmadim.
Shokirqulning tomidan chiqib turgan dastak uchiga bogʻladim.

Ust-boshlarimni qoqdim. Yuzlarimni yuvdim.
Qo`ʻshhovuchlab-qoʻ“shhovuchlab suv ichdim. Entikib-entikib suvga termuldim.

Shunda, ariq boʻyida suvga kucha botirib yeb
oʻtirgan bolaga koʻzim tushdi. E'tibor berib
qaradim. Ishtoni hoʻl.

— Kimning uli boʻlasan? — dedim.

— Otamning.

— Otang kim?

— Shokirqul.

— Ha-a, oting nima? Karim? Oʻlma! Bu, ishton
hoʻl-ku, Karimboy?

— Enam toʻyda.

— Ha-a, oʻzim kiyolmayman deng. Bizdan
soʻrasangiz, Karimboy, biz koʻpkaridan qaytdik,
ha! Koʻpkarida adolat qolmadi, Karimboy. Bari
oshna-ogʻaynigarchilik boʻlib ketdi!

— Koʻpkari tamom boʻldimi?

— Yoʻq, hali boʻlayapti.

— Unda, boring-da.

Men sergak boʻldim. Bolaga e'tibor berib
qaradim.

"— Bir nima deganday boʻldingizmi, Karimboy?

— Suv ichib boʻldingiz-ku.




— Ha, suv ichib boʻldim, Karimboy. Endi nima
qil deysiz, Karimboy?

— Koʻpkariga boring.

— Borsam degan edim, Karimboy. Bizga haq
yoʻq!

— Bormasangiz ado boʻladi.

— Ko`p qoʻymadingiz-qoʻ“ymadingiz-da, Karimboy. Borsam-borayin, sadqayi suxaningiz.

Tarlonni yechib, tagʻin otlandim.

— Karimboy, sizning soʻzingizdan oʻtolmay
qaytayapman. Boʻlmasa qaytmas edim, — dedim.

Qaytishimda tomoshagoʻylarni qoralab yurdim. Tomoshagoʻylarga xoʻmrayib-xoʻmrayib
qaradim.

— Senlar ham odam boʻlding-u, ana, haqiqiy
odam Karimboy ekan, — deya pichirladim.

Toʻda chetiga borib turdim. Bakovul menga
ajablanib qaradi. Bildim.

Bakovul menga qarab-qarab qoʻydi. Keyin, yonida turgan chavandozga bir nima dedi.

— Itga oʻxshab, oʻzi ketib, oʻzi keldi. — Bildim,
shunday dedi. Boshqalar-da shunday dedi.

Endi, men nima desam ekan?

Karimboy qaytardi desam, qaysi Karimboy
desalar-a? Shokirqulning ishtoni hoʻl oʻgʻli deymanmi? Ha yoʻgʻ-e... surishtirib borayaptimi.
Bordi-yu, surishtirsalar, Karim muallim, deyman...

Samad chavandoz uzangi yoʻldoshimga aytdim,
barcha-barchaga eshittirib aytdim:

— Yoʻlda Karimboy jilovni ushladi! Qayting-chi
qayting, deb qoʻymadi! Odamning yuzi issiq-da,
yuzidan oʻtolmadim!..

55

Otar adirda yoyilib oʻtladi.

Toʻdalagunimcha kech boʻldi. Uyga qosh qorayganda keldim. "

Uchastka militsionerimiz bir parcha qogʻoz
tashlab ketibdi. Ayolimizga qayta-qayta tayinlabdi.




— Ertaga soat oʻnda organda boʻlsin, — debdi.
Sherigimiznikiga borib uzrimni aytdim.

— Ertaga qoʻyni sen boq, zaril ishim chiqib
qoldi, biror kun qaytararman, — dedim.

Sahar-mardonda Tarlon bilan shahar joʻnadim.

Eshik oldida oʻtirgan militsionerga qoʻynimdagi
qogʻozni olib koʻrsatdim. Militsioner meni eshigi
gʻilofli xonaga kiritib bordi.

Toʻrda oʻtirgan yigit oʻrnidan turdi.

— Keling, keling, — dedi.

Men bilan qoʻl berib koʻrishdi. Oʻzini kapitan
Roʻziyev, dedi.

Kapitan katta baxmal pardani tushirib qoʻydi,
koʻrsatdi. Men kapitan katta koʻrsatgan joyga
oʻtirdim.

— Xoʻsh, familiyangiz Qurbonov-a? Nega
kechikib yuribsiz, aka? Soat oʻn ikki boʻldi-yu? —
dedi kapitan katta.

— Men sizga aytsam, kapitan katta, Tarlonning
oyogʻiga qaradim.

— Xoʻsh, Tarloningiz kim?

— Bizning otimiz-da, kapitan katta.

— Xoʻsh, hali otda keldingizmi? Shuncha texnika turib-al

— Esa-chi, kapitan katta. Texnika bizga
boʻlmaydi, kapitan katta. Benzin isini xush
koʻrmayman, kapitan katta.

— Xoʻsh, banditlarni izlayapmiz, aka. Shubhali
tiplarni jabrlanuvchiga yuzma-yuz qildik. Bular
emas, dedi. Siz esa kelmadingiz. Endi boshqa kun
chaqiramiz.

Tarlon bilan qishloqqa qaytdim.

56

Kechqurun televizorga qarab oʻtirib edim,
Rixsiyev keldi. Bolishni buklab yonboshladi, damini uzun oldi.

— Radiouzel orqali oʻqigan dokladimni eshitdingizmi, oʻrtoq Qurbonov? — dedi.

— Yoʻq, qachon oʻqidingiz?




— Ana xolos, hozirgina oʻqidim-ku. Yigirma
minut, qirq sekund!

— Men televizorga qarab qolibman. Nima deb
oʻqidingiz?

— Xalqaro ahvol xususida!

— Ha-a, olamda nima gap ekan?

— Aha, xalqaro ahvol chatoq, oʻrtoq Qurbonov,
juda chatoq. Vaziyat tobora keskinlashib borayapti. NATO mamlakatlari Yevropada qanotli raketa
joylashtirayapti. Salvadorda qonli jang boʻlayapti,
Nikaraguada vaziyat tobora murakkablashayapti,
Falastin xalqining ahvoli ayanchli. Aha, hammasiga AQSH imperialistlari aybdor, oʻrtoq Qurbonov.
Imperializm provokatsiya bilan shugʻullanayapti.
Aha, masalan, AQSH imperialistlari Polsha davlatida diversiya-provakatsiya tashkil qildi. Xalqni
mafkuraviy zaharladi, aha. Polshada sotsialistik
jamiyatni qoʻporib tashlamoqchi boʻldi. Lekin
imperialistlarning yovuz planlari fosh boʻldi.
Polsha Birlashgan Ishchi partiyasi sotsializmni
himoya qildi...

Gapning biroviga-da tushunmadim. Televizorga
qarab, ha-ha, deb oʻtirdim.

57

Ikki kun deganda uchastka militsonerimiz
tagʻin qogʻoz olib keldi.

Tarlon bilan azonda yoʻl oldim. Bu safar
Tarlonni qichab haydadim. Vaqtida yetib keldim.

Kapitan katta toʻrtta boʻ“zbolnani roʻpara qildi.

— Yoʻq, bular emas edi, — dedim. — Ularning
sochi uzun-uzun edi, — dedim. Kapitan katta
kuldi.

— Xoʻsh, eslay olmaysizmi, aka, ularning yuzida biron jarohat izi yoʻ“qmidi?

— Esa-chi, kapitan katta. Iziyam gapmi, yaraning oʻzi bor edi, kapitan katta.

— Xoʻsh, qanaqa jarohat?

— Ikkovining yuzidan qon oqdi. Beqasam choponlik kalla qilib edi-da.




— E-e-e, shuni ertaroq aytmaysizmi, aka. Ana
bu boshqa gap!

— Keyin, bir maydarogʻining ust-boshi loy
boʻldi, kapitan katta.

Kapitan katta yoza-yoza, bosh chayqab kuldi.
Nimaga kuldi — farosatim yetmadi.

— Xoʻsh, ayting-chi, aka, shu voqeani koʻrganlardan aqalli birontasini taniysizmi?

— Men sizga aytsam, kapitan katta, lof
boʻlsada, yuzdan oshiq odam bor edi. Qaysi birini
taniyman. Hatto ikkita melisa-da bor edi.

— Kim-kim? Melisa? Xoʻsh, formadami?

— Esa-chi, kapitan katta. Melisalar shunday
burchakda oʻtirib choy ichdi.

— Xoʻsh, ular shu voqeani koʻrdimi?

— Esa-chi, kapitan katta. Barini koʻrib turdi,
kapitan katta.

— Xoʻsh-xoʻsh!

Kapitan katta temir sandigʻidan bir qalin qogʻoz
olib yoydi. Ichi toʻla gʻij-gʻij surat boʻldi.

— Qarang-chi, aka, shuning ichida siz koʻrgan
melisalar bormi.

Suratlarga barmogʻimni yugurtirib qaradim.
Oxiri, koʻrganlarimdan birovini tanidim. Peshonasiga barmogʻimni nuqib turdim.

— Hayla, anavi! — dedim.

Kapitan katta enkayib qarab, bosh irgʻadi.
Suratlarni taxlab, yana sandigʻiga soldi. Tashqarilab qaytdi.

— Xoʻsh, siz, aka, mana bu xonaga kirib turing.
Oʻzim chaqiraman.

Yon xonaga kirib oʻtirdim. Xona eshiksiz boʻldi.

Kapitan katta baxmal pardani tushirib qoʻydi.
Oʻzi, o“z xonasida qoldi.

Xiyoldan keyin kapitan katta oldiga birov kirib
keldi. Kapitan katta undan soʻradi.

— Xoʻsh, siz yigirma toʻrtinchi yanvar yakshanba kuni soat oʻn ikkilarda qayerda edingiz? — dedi.

— Qaysi yanvar, bu yilgi yanvarmi? Uchastkada
edim, — dedi kelgan odam.

— Xoʻsh, aniqroq ayting!




— Vinzavod atrofini nazorat qilib yurgan edim!

— Xoʻsh, demak, zavodda?

— Ha, zavodda!

— Xoʻsh, shu kuni choyxona oldida boʻlgan
voqeadan xabaringiz bo'lmadimi?

— Qanaqa voqeadan?

— Oʻsha yerda boʻlgan toʻpolondan?

— O`limdan xabarim bor, bundan xabarim yoʻq!

— Xoʻsh, buyoqqa bir qarang, Qurbonov aka!

Kapitan katta oldiga qaytib chiqdim. Kelgan
odam xuddi oʻsha militsionerlarning birovi boʻldi.
U meni koʻrdi-yu, rangi oqarib joʻnadi. Kapitan
katta meni koʻrsatib soʻradi:

— Shu odamni biron marta koʻrganmisiz?

Militsioner menga tikilib turdi-turdi-da, yelkasini qisdi.

— Eslayolmayapman, — dedi.

Kulgim keldi. Balki tanir, deya choyxonani
eslatdim. Militsioner shipga qarab oʻylab-oʻylab,
koʻrsatkich barmogʻini chakkasiga nuqidi.

— E, ha! Boʻldi, boʻldi! Endi esladim. Oʻsha yerdan uchastkamga oʻtib ketayotgan edim. Koʻchada
odamlar toʻplanib turgan ekan. Biron nima sotayotgan boʻlsa kerak, deb oʻyladim.

— Eb-ey, ikkovimiz gapirishdik-ku, inim! Men
sizga...

— Men bilan-a? Bekorni aytibsiz! Tuhmat!
Soqolingiz bor, ogʻzingizga qarab gapiring! Siz
meni boshqa odamga adashtirayapsiz!

Kapitan katta baxmal pardani tushirib qoʻydi.

— Ana, boʻlmaganman deyapti-ku? — dedi.

Men yoqamni ushladim.

— Yo tavba, yo tavba! — dedim.

— Xoʻsh, yana biron kishini eslay olmaysizmi,
aka?

— Esa-chi, kapitan katta. Shu gaplarni choyxonachi-da koʻrdi.

— Choyxonachi? Yana?

— Keyin, baliqpaz-da biladi.

— Xoʻsh choyxonachi, baliqpaz... Buguncha
boʻldi, aka, qolganini boshqa kun gaplashamiz.




58

Endigi qogʻoz kelishida bormadim.

Boisi, Dono momo bandalik qildi. Janozasiga
bordim. Momoni oʻrab-chirmab, yigʻlab-yigʻlab
qoʻyib keldim.

Uyda azali kayfiyatda yonboshlab yotib edim,
Rixsiyev kelib qoldi.

— Ahay, choy qoʻyinglar! — dedim ayolimizga.

— Kayfiyatingiz yoʻq, oʻrtoq Qurbonov? — dedi
Rixsiyev.

— Dono momoni qoʻyib keldik, — dedim.

— Qayoqqa qoʻyib keldingiz?

Shunda, Rixsiyev janozada boʻlmaganini bildim.

— Dono momo olamdan oʻtdi, shuni aytayapman, — dedim.

— Aha, dafn qildik deng. Qoʻyib keldik deganingizga biror nimani qoʻyib kelibdimi debman.

Yuzimni oʻgirib, koʻzlarimni yumdim. Oʻzimni
bosolmadim. Tagʻin oʻng boʻldim. Koʻnglimga qay
bir gaplar keldi. Gap kelganda gapirmasa, shu gap
oldim, deb ketadi. Shu bois, umrimda birinchi
marta Rixsiyevga oqsoqolchilik qilishga jur'at
etdim:

— Rixsiyev aka, — dedim, — siz oʻqigan odamsiz, olamdagi bor gapni bilasiz. Sizga oʻrgatib boʻlmaydi. Hech qachon eldan qolmang, aka. Xususan
ikki vaqt elning yonida boʻling. Biri — toʻyida.
Elning to`yini belingizni besh joyidan boylab xizmat qilib, oʻynab-kulib, xush-xushvaqt oʻtkazib
bering. Toʻy koʻpniki, ha. Yana biri — azasida.
Yigʻlab-siqtab elning qaygʻusiga hamdard boʻling.
Oʻlim qaygʻusini bir odam koʻtarolmaydi. Og£ʻirlik
qiladi. Shunda siz yonida boʻlib, qaygʻusiga sherik
boʻling. Odam ana shu ikki vaqtda odamligini
bildiradi.

— Men unday momoni tanimayman, u kim?

— Oʻ`zimizday odam. Faqirgina bir momo edi.
Umri kolxozda ishlab oʻtdi. Qarigan chogʻida magazinda qorovul boʻldi. Na qizi bor, na uli bor edi.
Bechorahol momo edi. Yigʻlaydiganlari-da 101



madi. Oʻzimiz momomlab, xolamlab yigʻlab joʻnatdik. El koʻmdi...

— Aha, qulogʻimga bir chalinganday boʻldi.
Maktabga darsga ketayotgan edim, kimdir, birov
oʻlibdi, dedi. E'tibor bermabman.

— Ana shu-da. Shu sababli-da janozada odam
taxchil boʻldi. Koʻnglim yarim boʻlib qaytdim.
Odamzotning qadri endi shu boʻldimi, dedim.
Rixsiyev aka, bir kun kelib biz ham ketamiz. Oʻlim
barimizning boshimizda bor savdo. Shunday kunda
bir-birovimizning kunimizga yaramasak, odam
boʻlib nima qilib yuribmiz...

Rixsiyev gapimni ogʻzi bilan eshitdi.

— Hammaning borishi shartmi, oʻrtoq Qurbonov, — dedi. — Qarindosh-urugʻidan toʻrt kishi
borsa boʻldi-da. Tobutning toʻrt yogʻochidan ushlab
koʻtarib boradi. Toʻrt kishidan ortigʻi ortiqlik qiladi. Aha, xoʻp, olti kishi ham boʻlsin. Ikkitasi goʻr
qazib turadi.

— Rixsiyev aka, odam it boʻlsa ekan, oyogʻidan
sudrab olib borib, chuqurga tashlab kela bersa.
Odam oʻz nomi oʻzi bilan odam. Odamdan ulugʻ
jonzot bormi...

Rixsiyev gapimni ogʻzi bilan eshitdi.

— Ha, endi, bir kampir ekan-da. Bor-yoʻgʻi
qorovul! — dedi. — Xalqaro ahamiyatga, aqalli
mahalliy ahamiyatga molik shaxs boʻlsa ekan,
bilagimizga qora lenta taqib faxriy qorovullikda
tursak! Motam tutsak, nutq soʻzlasak!

— Rixsiyev aka, odamning katta-kichigi
boʻlmaydi. Bariyam odam. Bir odam yaxshimiyomonmi bir umr yashadi. Qoʻlidan kelgancha
tirikchilik qilib, oʻzini odam sanab yurdi. Biz
bilan betma-bet boʻldi, yelkama-elka boʻldi, davrma-davr boʻldi. Endi qaytmas boʻlib ketayapti.
Odam qaytmas boʻlib ketayotganda bormagan
odam odammi...

Rixsiyev gapimni ogʻzi bilan eshitdi.

— Kampirlarning oʻlimi mahalliy gap, oʻrtoq
Qurbonov, — dedi. — E'tiborga molik emas. Ana,
xalqaro arenada qanchadan qanday tragediyalar




sodir boʻlmoqda. Eron shohi Pahlaviy yashirin
buyruq berib, bir kinoteatrni yoqib yuboribdi.
Ichida besh yuz inson bor ekan. Aha, tragediya deb
buni aytadi! Dahshat! Men Eron xalqiga chuqur
ta'ziya bildiraman. Men xalqaro ahvoldan tashvishdaman, oʻrtoq Qurbonov, qattiq tashvishdaman!
Xalqaro vaziyat kun sayin keskinlashib bormoqda...

59

Ertasi ertalab uchastka militsionerimiz keldi.

узиш yoʻq, alik yoʻq, ostonada turib siyosat
qildi:

— Sovet organi sizga oʻyinchoqmi? — dedi.

— Eb-ey, biz nima qildik? — dedim.

— Nega chaqirgan vaqtda bormaysiz?

Zardam qaynab ketdi:

— Borgim kelmadi! Ayolimiz bilan kinoga bordik! Boʻldimi? — dedim.

— Mashinaga chiqing!!

Hayron boʻlib, devordan boʻyladim. Eb-e-eb-e!
Darvozamiz oldida militsiya mashinasi turibdi!
Sap-sariq!

Koʻnglim, «shigʻgʻ» etdi. Etlarim uvishdi.
Ichimda nimadir bir nima oʻpirilib tushdi.

— Uchastkovoy birodar, — dedim, — bu ishing
boʻlmaydi! Mashinangni tez eshikdan ol!

— Nima, mashinani yelkangizda koʻtarib yuribsizmi?

— Birodar, hech bandaning eshigiga doʻxtirning mashinasi bilan melisaning mashinasi kelgulik qilmasin! Tez ket, birov koʻrmasin!

— Boʻling, boʻling, falsafa sotmang!

Militsioner tumshugʻi ostiga tiqilib bordim.
Yuz-koʻzlariga oʻqrayib-o“qrayib qaradim. Militsioner niyati qat'iy boʻldi.

Oʻqrayib turdim-turdim, keyin, choponim yoqalarini ochdim. Militsionerga koʻ“kragimni tutdim.

— Mana, otib tashla! Leking melisaning
mashinasiga chiqmayman! Juda zaril boʻlsa, avtobusda boraman! — dedim.




— Unda, tez izimizdan yetib boring!

Tagʻin, militsiya mashinasini birov-yarim koʻrib
qolgan boʻlsa-ya, degan hadikdan devordan koʻchaga qaradim. Bovujud, koʻchada odam boʻlmadi.

60

Avtobusda rayon joʻnadim. Yoʻlda derazadan
qusib-qusib bordim.

Oʻsha gʻilofli eshikni ochdim. Kapitan kattaga
Dono momoni aytib berdim. Kapitan katta bosh
irgʻab, hamdardlik bildirdi.

Xonaga bir militsioner kirib keldi. Kapitan
katta oldiga bordi.

— Ayrimlar, Furqat koʻchasida turadigan
Moʻmindan koʻrayapti, oʻrtoq kapitan, — dedi.

— Xoʻsh, qayerda ekan, bu bola?

— Koʻrinmayapti. Bildirmay, hamsoyalaridan
surishtirdim. Uyida yuzlariga dori surtib yotgan
emish.

— Unda, hozircha koʻz-quloq boʻlib turing, hidlanmasin. Men aytganda olib kelasiz. Hozir borib
bozorning ogʻzidagi choyxonachi bilan baliqpazni
olib keling.

Xiyol oʻtib, militsioner qaytib keldi.

— Olib keldim, oʻrtoq kapitan, kirsinmi? —
dedi.

— Olib kiring.

Ostonada choyxonachi bilan baliqpaz koʻrindi.
Choyxonachi egilib salom berdi.

qopini katta qalami uchini choyxonachiga nish
qildi.

— Avval siz kiring. Siz esa koridorda oʻtirib
turing, — dedi.

Choyxonachi qoʻllari koʻksida gilamdan yurib
keldi. Kapitan katta bilan koʻrishmoqchi boʻldi.

Ammo kapitan katta qogʻozdan boshini koʻtarmadi. Qalami uchi bilan choyxonachiga joy koʻrsatdi.

Choyxonachi dovdirab, qalamni qoʻshqoʻllab
ushlab olishga bir bahya qoldi. Qoʻllarini tez tortib




olib, qalam uchi tarafga oʻtirdi. Menga roʻpara
boʻldi. Men bilan bosh irgʻab soʻrashdi.

Kapitan katta bir dasta qogʻozning uyogʻiga
qaradi, buyogʻiga qaradi. Keyin, choyxonachiga
yuzlandi. Choyxonachining kimligini yozib oldi.

— Xoʻsh, endi bizga choyxonangizda boʻlgan
urushni gapirib bering, Sattorov aka, — dedi.

— Urush? Qanaqa urush?

— Yigirma toʻrtinchi yanvar, yakshanba kuni
boʻlgan urushni.

— Qanaqa urush? Tush mahali? E, ha-a, boʻldi,
boʻldi! Bu bizning choyxonada emas, koʻchada
boʻlgan, kapitan uka.

— Ishqilib, choyxonangiz oldida boʻlgan-da.

— Endi, kapitan uka, bozor kuni odam koʻp
boʻladi. Qolim qoʻlimga tegmaydi. Hatto qulogʻim
eshitmaydi...

— Xoʻsh, oddiy choyxona shovqini bilan urtoʻpolon shovqinining farqiga borarsiz?

— Bormayman, kapitan uka, bormayman.
Hamma gap shunda! Mana shu quloqlarim osti
«gʻ“uvv-g“uvv» etadi. Kim gapirayapti, nimani
gapirayapti, farqiga bormayman. Sizga yolgʻon,
menga chin. Manavi barmoqlarim bilan sanab aytaman: ovozlarning ichida cholnikiyam bor — bir!
Yoshnikiyam bor — ikki! Momonikiyam bor — uch!
Qiznikiyam bor — toʻrt! Chaqaloqnikiyam bor —
besh! Xoʻ-o`sh, beshta boʻldimi? Endi boshqalarniyam sanaymiz. Bulardan boshqa koʻchadan oʻtayotgan «Jiguli»nikiyam bor — bir! Bozordan qaytgan sigirnikiyam bor — ikki...

— Boʻldi, boʻldi. Siz menga koʻrgan voqeangizni
gapirib bering!

— Iya, eshitmagandan keyin qanday qilib
koʻraman, kapitan uka?

— Koʻzingiz bor-ku, ana-ku.

— Toʻgʻri, koʻzim bor. Yaratganning oʻzi bizgayam koʻz bergan, koʻrib turibsiz. Lekin bilasizmi,
kapitan uka, choyxonamizning bir piyola choyi
nasib etganda koʻzingiz tushgandir, samovar
choyxonaning ichida, ha! Maydagina tuynugi bor.




Mana shuncha! Shu tuynikdan choy beraman.
Tuynuk koʻkragim baravar keladi. Mana shunday
enkayib qaramasam, tashqarini koʻrmayman. Egila
berib-egila berib, bellarim ogʻrib ketdi, kapitan uka.

— Xoʻsh, shu voqeadan sal boʻlsayam xabaringiz bordir?

— Bor, kapitan uka, bor. Bir egilib qarab,
koʻcha yuzida odamlar toʻdalashib turganini
koʻrdim. Boshqa hech nimani koʻrmadim.

— Boʻpti, boring. Zaril boʻlsa, yana chaqiramiz.
Hamrohingizga ayting, kirsin.

Choyxonachi qoʻllari koʻksida kapitan kattaga
bosh irgʻadi. Goʻyo birov quvib kelayotganday
pildirab, eshikka qarab yurdi.

Baliqpaz kirib keldi.

Kapitan katta baliqpazning-da kimligini yozib
oldi.

Baliqpaz yoyilib oʻtirishi, eshitamiz, deganday
kapitan kattaga qoshlarini chimirib qarashidan
dimogʻdor, koʻpni koʻrgan odam boʻldi.

Birodarlar, men shu odamdan umid qildim!

— Xoʻsh, endi sizdan eshitamiz, Shukurov aka?

Baliqpaz pinagini-da buzmadi. Mijjasini-da qoqmadi.

— Nimani eshitasiz? — dedi.

— Xo£ʻ-oʻ-oʻsh...

— Eshitdim, uchastkavoy aytdi. Men hech
nimani koʻrganim yoʻq. Shu! Yozib berishim ham
mumkin. Shu! Ketsam maylimi? Uyogʻda ish qolib
ketayapti. Shu!

— Gap endi boshlandi, shoshilmang. Oʻrningizga odam qoʻyib kelgandirsiz.

— Oʻgʻlim qoldi. U hali yosh, xoʻrandalarni ranjitib qoʻyishi mumkin. Shu!

— Xoʻsh, koʻp shushulamang! Gapga javob
bering! Bir inson taqdiri hal boʻlayapti! Tushundingizmi?

— Siz ham mansab stolingizdan foydalanib,
xalqqa baqirmang! Shu!

— Men xalqqa emas, sizga gapirayapman!

— Xalq bir kishidan boshlanadi! Shu! Men




xalqning bir boʻgʻiniman, shunday ekan, menga
koʻp baqirmang! Shu!

— Baqirayotganim yoʻq, gapirayapman.

— Baqiryapsiz! Shu!

— Xoʻsh, ana baqirmadik. Oʻzi bugun chap
yogʻingiz bilan turganga oʻxshaysiz, Shukurov
aka. Boring, sizga ruxsat, yana chaqiramiz.

— Ixtiyoringiz! Baribir, shu gapim gap! Shu!

Baliqpaz gʻoʻdayib chiqib ketdi.

Kapitan katta menga-da javob berdi.

— Yana kelasiz, — dedi.

— Kapitan katta, uyda ishlarim qoʻqib yotibdi.
Buyogʻi koʻpkarilardan qolib ketayapman. Boshimni qashigani fursatim yoʻq...

— Xoʻsh, men nima qilay, aka? Bu ishga oʻzi
guvohning keragi yoʻq, ana meditsina xulosasi bor.
Sizlar faqat jinoyatchilarni aniqlashga yordam
bersalaringiz boʻldi. Haligi baliqpaz bilan choyxonachi jinoyatchilarni taniydi. Ularning gapini
esa eshitdingiz...

61

Yoʻl chetidan yurdim. Shu gap boʻlgan yerdan
oʻtdim.

Bir mahal oq xalatlik bir odam yoʻlimni toʻsdi.
Bu oʻsha baliqpaz boʻldi. Baliqpaz tirsagimdan ushlab, meni baliqxonasiga yetakladi. Qozondan xolisroq bir joyga oʻtirgʻizdi. Tizzamga kaftini qoʻyib
soʻradi:

— Meni siz chaqdingizmi, aka?

— Chaqqanim yoʻq.

— Chaqibsiz-da! Shu! Chaqish bundan ziyod
boʻladimi?

— Men koʻrganimni aytdim, birodar.

— Aka, chaqish — ayolning ishi! Shu! Siz
binoyiday erkaksiz-ku! Koʻrganimni aytdim, deysiz. Nimani koʻrdingiz? Xoʻsh, qani?

— Endi, birodar, men sizga aytsam, o`zingizdan
ham oʻtdi-da. Koʻrib turib bormadingiz-a. It boshi
bilan kuchugingiz chopib keldi.




— Endi u — it! Shu! Oʻzi oti oʻzi bilan — it!
Boʻlgan-bo“lmaganga aralashib, hurib yotadi! Boʻlmasa, birov bilan nima ishi bor? Oʻzini bilib yotmaydimi? It — it-da! Itligiga boradi-da! Axir, siz
bilan biz odammiz-ku, odam! Kelib-kelib, itga teng
boʻlib oʻtiramizmi! Itga teng boʻlmasligimiz kerak!
Shu! Oʻzi, qarindoshingiz ajab odam ekan. Bolalar
urib yiqitadi, yana turadi, yana yiqitadi, yana
gandiraklab turadi.

— Nima qilsin boʻlmasa?

— Yota bersin! Shu! Uch yigitga yolgʻiz oʻzi bas
kelarmidi! Men boʻlganimda birinchi musht kelib
tushdimi, boʻldi, o`zimni yerga tappa tashlardim.
Qaytib joyimdan turmasdim! Shu! Tursam, baribir,
yana uradi-da! Ular ketguncha oʻzimni behushlikka
olib yotardim. Qarabsizki, bir musht bilan qutulib
qolardim! Biron yerim ham shikast yemasdi! Shu!
Ana, oqibat, qarindoshingiz chalajon bo£lib,
kasalxonaga ketdi! Shu! Holidan xabar olib turibsizmi? Qalay endi?

— Borganim yoʻq!

— Iya, nega?

— Men uni tanimasam, bilmasam...

— Iya, hali tanimaysizmi?

— Esa-da.

Baliqpaz yuzimga enkayib qaradi.

Gapim jiddiyligini bilib, tizzasiga urib kuldi.

— E, aka-ye, aka-ye! Afandi ekansiz-ku!

Baliqpaz yogʻoch panjara oldida yotgan kuchugiga qaradi. Oʻzicha boshini chayqadi. Tagʻin
kuldi.

— E, aka-ye, e, aka-ye! Qarindoshingiz boʻlmasa, aqalli tanishingiz boʻlmasa, sizga nima? Qipqizil Afandi ekansiz! Shu! Yo, undan biron nima
undirdingizmi!

— Nima undirardim, birodar...

Baliqpaz barmoqlarini bir-biriga ishqab koʻrsatdi.

— Pulmi? Unday demang, birodar, unday
demang...

— Boʻlmasa nimaga buncha kuyib-pishasiz? E,




aka-ye! Afandi! Shu! Hali yana borasizmi? Unda,
bunday, aka, siz meni koʻrganingiz yoʻq, men sizni
koʻrganim yoʻq. Agar yana chaqsangiz, qattiq
xafalashamiz! Shu!
Avtobusga oʻtirdim. Koʻzim ilinib-ilinib ketdi.
Birodarlar, boshim ogʻriyapti, boshim...

62

Nazir juvozkash koʻpkariga Olmakoʻ“z baytalini
minib keldi.

Oʻziyam, baytali Olmako“zmisan, Olmakoʻ“z
boʻldi-da! Koʻzlari boʻtaloq koʻzlariday katta-katta,
dum-dumaloq, olmaday-olmaday keladi! Yana
tagʻin, chuqur-chuqur, qop-qora! Sag`ʻrinlari enlikenlik! Sagʻrinlari lo“mbillaydi, biliq-biliq etadi!

Tarlonimiz koʻzi ana shu Olmakoʻ“zga tushdi!
Tarlonimiz bir boshqa boʻlib qoldi! Tarlonni uloqqa
soldim — Tarlon Olmakoʻ“z tarafga yurdi. Jilovni
tortdim — Tarlon Olmakoʻzga qarab talpindi.
Tarlonni uloqchi ot ketidan qoʻydim — Tarlon
Olmakoʻ“z tarafdan chopdi! Nima qilishimni bilmadim.

Nazir juvozkashga aytgichimni aytdim:

— Ay birodar, shu baytalingizni koʻzdan pana
qiling, baraka toping!

Chavandozlar hingir-hingir kuldi. Shoʻxchanshoʻxchan gaplar otdi.

Nazir juvozkash koʻpkaridan ketdi.

Shukur qilib, Tarlonni uloqqa soldim. Tarlon
tagʻin taysalladi. Boʻlmasa, kayfiyati binoyiday
boʻldi.

Toqatim toq boʻldi. Zardam qaynadi. Qamchi
dastasi bilan Tarlon boshiga soldim.

— Padaringga la'nat, mana senga, mana! —
dedim. :

Tarlon old oyoqlarini koʻtarib-koʻtarib falakka
sapchidi. Boʻgʻilib-boʻgʻilib pishqirdi. Olislarni
aylanib chopdi. G“arq terga botdi. Peshonasidan
terlar oqdi. Baliq ogʻ“ziday kappa-kappa ochilibyopilayotgan burniga sizib tushdi.




Choti aralash qamchi solib-solib, tagʻin uloqqa
qoʻydim. Tarlon tagʻin oʻzini keyiniga oldi!

Bu safar qamchi dastasi bilan quloqlari orasiga
urdim, yuzlariga urdim...

— Hali kammi? Mana boʻlmasa, mana! Yeganing burningdan chiqqur! — dedim.

Tarlondan egar-abzalini, yuganini shilib oldim.
Kallasiga bir urdim.

— Ket, hayvon, ket! Qazisan, qartasan, asli
naslingga tortasan! Tortding, aslingga! Ket! —
dedim.

Tarlon yollari selkillab-selkillab qochib qo`ya
berdi.

Birodarlar jahl kelganda aql ketadi, deganlari
shu-da!

Koʻpkari oxirini qaramadim. Egar-abzallarni
qoʻltiqlab, uyimizga joʻnadim.

Ayolimiz alagʻda boʻlib, Tarlonni soʻradi.

— Soʻrama ayol, soʻrama, — dedim. —
Termizdan artistlar kelib, klubda teatr qoʻygani
esingdami? Oʻsha teatrda Alisher Navoiy nima deb
edi? Hayvonni qancha tarbiya qilma, it boʻladi,
eshak boʻladi, aslo odam boʻlmaydi, deb edi! Navoiy
haq ekan, ayol! Bekorga Navoiy, Navoiy, demas
ekanlar! Koʻkayim qurib ot boqdim. Oʻzim
yemadim, Tarlonga yedirdim, oʻzim ichmadim,
Tarlonga ichirdim. Bolalar rizqidan-da urib,
Tarlonga yedirdim. Tarlon baribir odam boʻlmadi!
Urib-urib haydab yubordim! Bahridan oʻtdim!
Tarlon koʻr boʻladi, Tarlonni tuzim koʻr qiladi...

— Bekor qilibsiz-da, koʻp pullik mol edi, — dedi
ayolimiz.

— E-e, puli boshimdan sadaqa! Ayol zoti boshdan adoq zarga oʻralgan bilan, shoyi-shomilaga
belangan bilan, oʻzi yomon boʻlsa, unday ayolning
kimga keragi bor? Unday ayolni zari bilan qoʻshib,
shoyi-shomilasi bilan qoʻshib, uch taloq qoʻymoq
lozim! Ot ham shu-da! Yomon ot — yomon ayolday
gap! Erkakni el orasida sharmanda qiladi! Mana,
Tarlon yuzlab chavandozlar oldida yuzimni yerga
qaratdi!




Shunday deyishga dedim. Ana, dedim. Ammo
koʻnglim tub-tubida nimadir... nimadir bir nima
mayda-mayda ushoq boʻlib-boʻlib ketdi. Tarlon
uchun ich-ichimdan rahmim kelib-kelib ketdi...

63

Kechasi bir mahalda katta darvoza д0"4-д0"а
etdi.

Yelkamga choponimni tashlab, tashqariladim.

— Kim u bemahalda kelgan? — dedim.

Tashqaridan ovoz boʻlmadi. Darvoza zanjiri shildir-shildir etdi. Oshiq-moshigʻi gʻiyq-gʻiyq qildi.

— Hozir, mana hozir! — dedim.

Borib, darvoza tambasini oldim. Zanjirini
yechdim. Darvozani lang ochdim.

— Eb-ey-eb-ey!

Ostonada oʻzimizning Tarlon turibdi! Bir oʻzi!

Kambagʻal iltijoli pishqirdi, kambagʻal tumshugʻini choʻzdi, kambagʻal moʻltayib qaradi.

Nima deyishimni bilmadim, nima qilishimni bilmadim.

— Kelibsan-da... Kelmasang, oq butum qora
kuyarmidi... — deya toʻngʻilladim.

Tarlon bilan gap qoʻ'shmadim. Yuziga-da qaramadim. Yuzimni teskari burdim.

— Sen ham odam boʻlding-u... — deya toʻng£illadim.

Birodarlar, eshikdan kelgan odamni ket, deb
boʻladimi? Boʻlmaydi, boʻlmaydi!

Shu bois, miq etmadim. Gapsiz-soʻzsiz ichkari
yurdim.

Tarlon ketimdan ergashib keldi.

Borib, otxona eshigini ochib turdim.

Tarlon moʻmingina boʻlib kelib, otxonaga kirib
oldi. Ichkari kirib olib, pishqirdi. Endigi pishqirishida koʻngli toʻqlik boʻldi.

Ustidan zanjirlab keldim.

64

Ertasi ertalab Nazir juvozkash keldi. Devordan
boʻylab ovoz berdi.




— Ziyodulla chavandoz, berman bir qarang! —
dedi. Bir-bir bosib bordim. Devordan qoʻl uzatdim.
Koʻrishib-soʻrashdim.

Nazir juvozkash bola-baqrani soʻradi, tomi
toshni soʻradi. Keyin, mol-holga oʻtdi.

— Ha-a, — dedi. — Bizning kuyov qanday?
Xoʻp damliginami?

Oʻylab turdim-turdim. Nazir juvozkash nima
dedi, tushunmadim.

— Qanday kuyov? — dedim.

— Qanday kuyov boʻlardi, Tarlon kuyovimiz-da.

— E, ha, Tarlonmi? Shukur, shukur.

— Oʻzi, kuyov keldimi?

— Keldi, ha, keldi. Nima edi?

— Shunday, alagʻda boʻlib so“rayapman-da.

Nazir juvozkash boʻlib otmish gapni bir boshidan aytib berdi.

Emishki, bizning Tarlon oʻsha ketishida toʻgʻri
Nazir juvozkashnikiga boribdi. Darvozadan kishnab-kishnab kiribdi.

Bu vaqtda Nazir juvozkash Olmakoʻ`zini yalangʻochlayotgan boʻlibdi. Tarlonni koʻrib, hayrondan
hayron qolibdi. Nima qilishini bilmabdi, nima deyishini bilmabdi.

Nazir juvozkash nima-da qiladi, nima-da deydi?
Kuyov oʻz oyogʻi bilan oʻzi kirib keldi. Eshikdan
egilib kelib turgan kuyovga bir nima deb boʻladimi? Boʻlmaydi, boʻlmaydi!

Nazir juvozkash oʻylab qolibdi. Kuyov-ku uyalmadi, kuyov-ku, or qilmadi. Endi men uyalayin
debdi, endi men or qilayin, debdi. Chaponi yoqasi
bilan yuzlarini berkitibdi, yerga qarab-qarab, uyiga
kirib ketibdi.

Birodarlar, kuyovni paygʻambarlar-da siylagan!
Ahay-ahay!

Men devorga tirsaklarim bilan suyanib eshitdim. Boshimni sarak-sarak etib eshitdim.

Tarlon Olmakoʻzga boʻy berib-bo`ʻy berib boribdi.

Olmako`“z hurpayibdi, quloqlarini dikkaytiribdi,
yollarini hurpaytiribdi, dumlarini tikraytiribdi.
Toʻlgʻonib-to“lg“onib kishnabdi. Orqa oyoqlarini




sermabdi. Tepib yuboraman-tepib yuboraman,
debdi.

Tarlon bir sapchib chetlanibdi. Olmakoʻzni
aylanib chopibdi. Dirk-dirk oʻynabdi. Olmakoʻz tevaragida doira yasabdi.

Tarlon Olmakoʻzga kift berib-kift berib boribdi.

Olmakoʻz zinkiyib-zinkiyib pishqiribdi. Tishlarini irjaytirib-irjaytirib gʻijirlatibdi. Tishlab olaman-tishlab olaman, debdi.

Tarlon epchillik bilan chetlanibdi. Olmakoʻzni
aylanib chopibdi. Dirk-dirk oʻynabdi. Olmakoʻz
tevaragida doira yasabdi.

Tarlon Olmako“z bilan yuzma-yuz boribdi.
Yuzlarini yuzlariga tekkizibdi.

Olmakoʻ“z pishqirib-pishqirib, yuzlarini chetga
buribdi. Yuzlarini olib qochibdi.

Tarlon Olmakoʻ“zni aylanib chopibdi. Dirk-dirk
oʻynabdi. Olmakoʻz tevaragida doira yasabdi.

Tarlon Olmakoʻz bilan tumshuqma-tumshuq
kelibdi. Olmakoʻz bilan tumshuqlarini tekkizibtekkizib iskashibdi. Pishqirib-pishqirib iskashibdi.
Olmakoʻ“zining ogʻziga pishqirib iskashibdi, burniga pishqirib iskashibdi. Olmakoʻzga bir nimalar
debdi, bir nimalar aytibdi. Nimalar debdi, nimalar
aytibdi — unisini yolgʻiz oʻzi bilibdi, yolgʻiz
Olmakoʻz bilibdi...

Tarlon koʻngil beribdi, Olmako“z koʻngil olibdi!
Ahay-ahay!

Oxir-oqibat... Olmakoʻz dildorlik beribdi!..

— Yoʻgʻ-e? — dedim.

— Ha-da! — Endi quda boʻldik, Ziyodulla chavandoz, quda-qudagʻay boʻldik!

— Hazillashmang-e, juvozkash, hazillashmang-e!

— Behazil, quda, behazil! Oʻziyam qayliq oʻyinimisan, qayliq oʻyini boʻldi-da... O-o-o!.. Kuyovni
nima berib boqqansiz, Ziyodulla chavandoz?

Boshimni chayqab-chayqab kuldim. Qoʻlimni
siltab-siltab kuldim.

— Gapingiz qursin-e, juvozkash-e, gapingiz
qursin-e!




— Ebo-e, ana qayliq oʻyini, mana qayliq oʻyini...
О.-о-о1..

Yuzlarimni ushlab-ushlab kuldim, yuzlarimni
berkitib-berkitib kuldim.

— Boʻldi-e, juvozkash-e, boʻldi-e!

— Ebo-e... Qarang-a! Ebo-e... qarang-a!

— Astarog`ʻ-e, ayol eshitadi-e!

— Ebo-e... Qarang-a! Biz ham yurgan ekanmizda... O-0-0, ana manal..,

— Qanday-qanday?.. Boʻldi-e, ayol eshitadi-e!

— Siz bilan biz ham... yurgan ekanmiz-da,
Ziyodulla chavandoz! O-o-o, ana... mana...!

— Astaroq deyman-e, ayol eshitadi-e!

— 0-0-0, haloling boʻl-e, kuyov-e, haloling
boʻl-el..

Xandon-xandon otib kuldim.

— E, tavba-e, e, tavbangdan-e! Shoʻxlashmang-e, juvozkash-e, shoʻxlashmang-e!

— Beshoʻxi, quda, beshoʻxi! Ana kuyov, mana
kuyov! 0-0-0, ana... mana..!

Qah-qah urib keldim.

— Во"191-е... Bizning Tarlon shoʻx ekan-da, a,
shoʻx ekan-da?

— Ha-da! Egasiga tortganmi, bilmayman! Mol
egasiga oʻxshaydi, deydi-ku...

Ketimga chalqayib-chalqayib kuldim.

— Nima-nima? — dedim.

— Mol egasiga o“xshamasa, harom boʻladi...

Devordan bugʻdoyday kesak olib, Nazir
juvozkashga otgan boʻldim. Juvozkash bilagi bilan
betini pana qilgan boʻldi.

— Astarogʻ-e, ayol eshitadi, astarogʻ-e! —
dedim. Kaftlarimni kaftlarimga qars-qars urib
kuldim.

— Bizning Tarlon shoʻx ekanmi-a, shunchalik
sho`x ekanmi? Ay, Tarlon-e, ay, Tarloni tushmagur-ey! Qoʻllarimni bir-biriga ishqab-ishqab
kuldim.

— Bizning Tarlon shoʻx-da, shoʻx! Bir shoʻxlashibdi-da! Oʻtadigan dunyoda bir shoʻxlashayin,
debdi-da! — Kula berib-kula berib, ichlarim ogʻrib




qoldi. Kula berib-kula berib, koʻzlarim yoshlanib
qoldi.

— Mol egasiga oʻxshaydi, deysiz-da? Ay,
ukkagʻarning qudasi-e! — dedim. — Ayniqsa, ot
egasiga oʻxshaydi, deysiz-da? Ay, ukkagʻarning
qudasi-e!..

Garchi qoʻlimga bir nima ilashmasa-da, devordan kesak olib otgan boʻldim. Garchi bir nima
otilib bormasa-da, juvozkash pusib qolgan boʻldi.

— Ay, kuchingdan Tarlon-ey, kuchginangdan-e! — dedim.

Miriqib kuldim, huzurlanib kuldim, maza qilib
kuldim!

Bir amallab oʻzimni bosib oldim. Уп2koʻzlarimni artdim.

— Ha-e, shunday-shunday boʻladi-da-e! Issiq
jonda-e, issiq jon! — dedim. — Qani, ichkarilang,
quda, choy ichamiz?

— Yoʻgʻe, quda, yoʻgʻ-e. Esimning borida
juvozxonamga ketayin. Boʻlmasa, kuyov boʻlmish
kelinni koʻrib qoladi-da, tagʻin hiqillab yopishadi!

— Shundaymi, unda, maylingiz. Oʻzi, kelin
qaerda, quda?

— Ana kelin, ana!

Devordan uzalib qaradim.

Nazir juvozkash ostidagi otini koʻrsatdi.

65

Samad chavandoz koʻpkarining olgan-olganini — oxirini oldi.

Qaytishimizda barimizni uyiga aytdi. Samad
chavandoz uyi oldiga kelganimizda oʻylanib qoldim. Mendan boʻlak chavandozlar uyi yaqin boʻldi.
Chavandozlar otlarini bogʻlaydi-yu, keladi.

Bizniki xiyla olisda boʻldi. Tarlonni uyimizga
bogʻlab kelaman degunimcha, qozon ikki qaynaydi.
Chavandozlar mening yoʻlimga qarab oʻtirmaydi.
Go`shtni yeydi-qoʻyadi!

Yana tagʻin, erinib, kelolmasligim-da bor.

O`ʻylab-oʻylab, qoladigan boʻldim. Nafs qurgʻur
yomon-da!




Tarlonni darvoza ustuniga bogʻladim. Koʻpkaridan olgan gilam, toʻnlarni egardan oldim.

Shunda, koʻchadan kenja qaynimiz Qoraqul
oʻtdi.

— Yoʻl boʻlsin? — dedim.

— Siznikiga, — dedi qaynim.

— Ma, Tarlonni-da ola ket, — dedim.

Qaynimni oyogʻidan olib, otga mindirib yubordim.

Samad chavandoznikida yonboshlab olib, tana
ilik soʻrdim.

Chavandozlar boʻlib oʻtmish koʻpkari gurungini
qildi. Otlarga ta'rif berdi. Oʻzlaridan oʻtgan xatoliklarni betlarga aytdi. Yaxshiliklarini yodladi. Birbirlari yelkalariga qoqdi, tizzalariga shapatiladi.

— Ay, yasha-e, yasha! — dedi.

"Chavandozlar hamroz boʻldi. Bir-biriga aql
boʻldi.

Samad chavandoz mixda osigʻliq doʻmbirasini
oldi. Tinqillatib-tinqillatib sozladi. Chertib-chertib
boshladi.

Xayollarga gʻarqob boʻlib yonboshlab yotib
edim, gal menga keldi. Men chordona qurib oʻtirib
oldim. Bilaklarimni turdim. Doʻmbirani sozimga
soldim. Hakkalabosim-hakkalabosim nagʻmalardan
chaldim. Chavondozlar koʻnglini qitiqladim.

Samad chavandoz oʻtirgan yerida yelkalarini
qoqib-qoqib oʻynab qoʻya berdi!

Soʻzni soʻzga choʻqishtirdim, gapni gapga
urishtirdim, otlarni nagʻmalarga soldim. Otlar
ashula boʻldi! Ahay-ahay!

Bul sag'ringga qarayman
Kuyovli qiz yotguday,
Burningdan chiqqan damingga
Karrak bossa yonguday,
Quloqlaring orasidan
Qo'shtegirmon suv oʻtguday!..

Birodarlar, ashula ichidagi ot bor-ku? Oʻsha
oʻzimizning Tarlon, ha!



Ana, Tarlon dirk-dirk oʻynadi. Beponyon
Vaxshivor adirlariga qarab kishnadi. Zalvorli
adirlardan aks sado keldi...

Yo, sizning otingiz-da bizning Tarlondaymi?
Bizning Tarlonga kelbat beradimi? Unda, sizning
otingiz-da ashula boʻlibdi-da? Ahay-ahay!

Hadeb otni ashula qila berish boʻlmas! Endi chavandozlarga-da oʻtayin! Kimni ashulaga solsam
ekan? Shu burchakda oʻy surib oʻtirgan Odina chavandozni ashulaga solsammikin? Oʻttizni urib
qoʻydi, hali-da uylanmadi! Bir qitigʻiga tegayin!
Zora, yigitlik gʻururi varaja qilsa! Ahay-ahay!

Qidirib chopsang biror kun

Keng Qo'ngʻirotning toʻyini,

Olib yotsang, jo'rajon

Qora uyning toʻrini,

Olib quchsang naylayin

Burni kulgan bir parini,

Shu chiqarar kuygan yurak cherini!

— Ha, doʻ-oʻ-oʻst!

— Qoʻyma, Ziyodulla chavandoz, qoʻyma!

Chavandozlar gap qayoqqa borayotganini bildi.

Gap egasi-da oʻzini bildi, oʻzini tanidi. Koʻzlari
pir-pir etdi. Koʻzlari yerga qadaldi.

Birodarlar, boʻydoqning aqli ikki koʻzida
boʻladi!

Men endigi gapimni nagʻmalarsiz aytdim:

— Odina chavandoz deyman-ov! Yigitning boshi
ikkita boʻlmagunicha, moli ikkita boʻlmaydi!
Uylan-da endi, birodar! Ogʻzingga tolqon solganday
miq etmay yurasan! Ayt-da, oʻzi nima gap? Biz sening uzangi yoʻldoshlaringmiz! Yaxshi kuninggada, yomon kuningga-da yaraymiz!

Chavandozlar gapimni quvvatlab turdi, ma'qullab turdi.

Oxiri, Odina chavandozdan sado chiqdi! Odinasi
qurgʻur, bizning qaynsinglimizni koʻz ostiga bosib
yuribdi ekan! Ana, gap! Bir safar sovchi-da
qoʻyibdi, ammo qaynonamiz yoʻq, debdi! Ana.




— Odina chavandoz-ov, yosh yigit koʻzi bilan
qiz olma, deydilar. Bizning qaynisinglimizdan
boshqasi boʻlmaydimi? — dedim.

— Yoʻq, boʻlmaydi! — dedi Odina.

Odina chavandoz olamda bizning qaynsinglimizdan oʻzgasini tan olmas emish! Qaynsinglimiz
olamda yakkayu yagona emish!

— Yoʻgʻ-e? — dedim.

— Ha! — dedi.

— Chiningni ayt? — dedim.

— Chinim! — dedi.

Birodarlar, dil ketgan emish, dil! Ahay-ahay!

— Ay, Odina chavandoz, unda, qoʻlni ber,
oʻzim sovchi boʻlaman! — dedim. — Qaynsinglimni
senga olib berib, sen bilan boja boʻlmasam,
Ziyodulla chavandoz otimni boshqa qoʻyaman! Shu
kundan e'tiboran, ikkovimiz boja! Ay, Odina chavandoz-ov, nariroq oʻtir, boja bojani koʻrsa... —
dedim.

66

Birodarlar, yosh bolaga ish buyur-u, izidan
oʻzing yugur, degani haqqost chin boʻldi!

Qaynimiz nima qilibdi deng? Qaynimiz uyimiz
oldidan oqadigan ariqqa kelib, Tarlonni suvga
qoʻyibdi. G“arq terga botib turgan Tarlon toʻyibto`yib suv ichibdi. Keyin, Tarlonni otxonaga olib
kirib bogʻlab qoʻyibdi...

Ertalab Tarlonni otxonadan yetaklab chiqdim.
Aylantirib qaradim. Qorin etlari dir-dir uchdi, pirpir uchdi!

Birodarlar, otga suv tushsa ana shunday boʻladi!
Tarlonga suv tushibdi!

Ay, qaynim-e, ay, kalla-e! Endi senga nima
deyin? Ot gʻarq terga botsa, suv ichirib otxonaga
bogʻlab bo`lmaydi, deyinmi? Mabodo ichirsa, xiyla
yoʻl yurish lozim boʻladi, bo`lmasa otga suv tushadi, deyinmi? Keyin, ot koʻ“pkariga yaramay qoladi,
deyinmi! Maktabda komsomollar kattasi boʻlsangda, shuni-da bilmaysanmi, deyinmi? Bitta-da toʻrti
yoʻq a'lochi Qodirov Qoraqul boʻlaturib, shunga-da




farosating yetmadimi, deyinmi? Omon surnaychining qizi bilan partaning ostidan xat olishib-xat
berishib turishga yetgan aqling shunga yetmay
qoldimi, deyinmi? Mendayin bir kal boʻlsang ekan,
aqli sochi bilan qoʻshilib toʻkilib ketgan desam,
deyinmi? Kallang toʻla jun boʻlsa, deyinmi?

Demayin, demayin! Qayniga ilkis gapirib
boʻladimi...

Opasi bizda!

67

Tarlonni mindim, suvini tushirish bilan
mashgʻul boʻldim.

Koʻpkarilarga minib bordim.

Borsam-da, chopmadim. Birovlar otida chopdim.

68

Vaxshivordagi bir koʻ“pkarida-da shunday boʻldi.

Magʻribdagi oppoq togʻ Keragatogʻ boʻldi.
Keragatogʻ Hisor togʻlari davomi.

Keragatogʻni yaqin deb boʻlmaydi. Purviqorligidan bir qadam boʻlib koʻrinadi. Keragatogʻdagi
mayda-mayda olachiporlar archa boʻldi. Aslida
archalar-da mayda emas. Olisdan mayda koʻrinadi.
Archalar ulkan-ulkan, boʻyi qayragʻochday keladi.
Beli odam beliday keladi.

Qirlar, adirlar qor boʻldi. Amirlar oʻngiridagi
Qorbosdi dashtida qora boʻldi. Etik koʻ“mar qor
boʻldi.

Qorda jonivorlar izi boʻldi. Izlar tevaragida
tovuq patlari sochilib yotdi. Bular tulkilar ishi
boʻldi. Besh panjali izlar boʻriniki boʻldi.

Osmon yuzi pokiza boʻldi.

Boshimizda kun yondi. Kun betiga qarab
boʻlmadi. Baliq tangasiday-baliq tangasiday qor
uchqunlari yilt-yilt etdi, ko`zdan yosh oqizdi.

Tevarak moyakdayin ravon, supradayin oq
boʻldi. Qayer chuqur, qayer oʻr, bilib bo`lmadi.

Koʻnglimga hadik tushdi. Uloqqa oyogʻim tort



madi. Kelishga-ku- keldim, endi chopayin, dedim.
Chopadigan boʻldim.

Joʻra boboning otida chopishni azm etdim.

— Koʻzingga qarab chop! — dedi Joʻra bobo.

Koʻnglimga yanada hadik tushdi. Telpagimni
qoshimgacha bostirib, koʻzimni kundan pana
etdim. Ichimda kalima qaytardim. Supraday oppoq
dashtda uymalashayotgan qop-qora toʻdaga qarab
yurdim.

Chavandozlar bilan otlar nafasi bugʻlanibbug`lanib yoyildi. Otlar chopishini koʻrib, otlarga
rahmim keldi, kulgim-da keldi. Otlar oyogʻini qordan zoʻrgʻa oldi. Tor-tor odim otdi. Yoʻrtib yurayotganday boʻldi. Zabtli-zabtli chopolmadi. Oyogʻi
qorga botib-botib qoldi.

Qor, ot koʻzini shafaqlatdi, ot koʻzini oldi.

69

Uloqqa koʻnglim chopmadi. Chetroqda tomoshago“ʻy boʻlib turdim.

Shunda, ajab bir chavandoz koʻrdim. Qoʻlimni
qoshim ustiga qoʻyib koʻrdim.

Chavandoz ostidagi ot maydagina, yermitti ot
boʻldi. Sariq junlari buzoqnikiday uzun-uzun
boʻldi.

Uzangisiz shekilli, chavandoz oyogʻi qorga
shalvirab-shalvirab turdi.

Kulgim keldi. Bu chavandoz kim boʻldi ekan,
deya yaqinroq borib qaradim. Chavandoz betiga
qarab, angrayib qoldim. Kulgim qochib ketdi. Bu
chavandoz... oʻsha qatron boʻldi! Qatron kal bu
yoqlarda nima qilib yuribdi?

Toʻda naryogʻida turgan Joʻra bobo oldiga bordim. Joʻra bobodan soʻradim.

Joʻra bobo qoʻl siltab javob berdi.

— Bir yaxshiga bir yomon har yerda bor.
Darrov tanidingmi? — dedi.

— Kalladosh boʻlgandan keyin taniymiz-da... —
dedim.

Qabatimdagi birov gapga aralashdi:




— Shu, boshqarmaning eski boshligʻ“imi? Oʻzim
ham aytdim-a, bir gap bor deb.

— Nima boʻpti?

— Kal deganimni koʻnglingizga olmang-u,
Ziyodulla chavandoz, bu kalning yuzi qursin! Ana,
xalqning qargʻishi urdi!

— Indamagin kalga — oʻzi kelar holga, deydilar.

— Otangizga rahmat. Ana, koʻchada itday tentirab qoldi.

— Nima sizlarga-da kelib edimi?

— Eha, siz soʻ“ramang, men aytmayin! Otlarni
qiyratib ketdi! Shu toʻy xoʻjasi oshnasi boʻladi,
buniyam oti qolmadi! Bechora oʻshanda oti ketidan
yigʻlab qoldi! Kal endi toʻyiga kelib oʻtiribdi!
Bilmayman, qaysi yuz bilan keldi. Oʻzi, kallasi
bilan yuzining farqi yoʻq ekan...

— Unga oʻzi otni kim berdi?

— O`zi soʻradi. Oʻzi dir-dir qaltiraydi, botinkasini botinkasiga uradi. Gʻirt mast! Hojiqulboy
ham bopladi! Hurmat qilgan boʻlib, bir eshakday
otni oʻngladi. Siz kattasiz, yaqinroqdan borib
koʻpkarini nazorat qilib turing, dedi. Bechora
ishonib, koʻpkariga rahbarlik qilgani keldi.

— Otdan tushsa ham, egardan tushmaydi...

Chavandozlar otini zoʻr berib niqtadi, sagʻrisiga
qamchi bosdi. Hayqiriqlar berib, uloqqa chorladi.

Bakovul toʻdani aylanib, haybarakallachi boʻldi:

— Ot qoʻy! Ha, ot qoʻy!

Qatron kal, hayqirib chorlayotgan chavandozlarni tartibga chaqirib turdi:

— Shovqin, oʻrtoqlar, shovqin! Shovqin kamroq
boʻlsin! — dedi.

Bir chavandoz oti uloqqa bora bermadi. Shunda
chavandoz otini qamchi ostiga oldi.

— He, padar la'nati! Mana, boʻlmasa, mana! —
dedi.

Qatron kal chavandozga ogohlantirish berdi:

-— Soʻkinmang, oʻrtoq chavandoz! Bu yer jamoat
joyi! — dedi.

Chavandoz eshitmadi.




Ammo bakovul eshitdi. Qatron kalga xoʻmrayibxoʻmrayib qaradi.

— Kal oʻzini ovutar — qoʻltigʻ“ini sovutar,
degani shu-da — deya toʻng£ʻilladi.

70

Birodarlar, koʻnglimda armon bolaladi!

Tarlon yaxshi boʻlsa edi, uloqqa solardim...
Qatron kalga bir koʻrsatib qoʻyardim...

Joʻra boboning Toʻrigʻi gijingladi. Jilovni silkib, uloqqa talpindi. Toʻriq uloq ayirgisi keldi!
Bunday vaqtda otni yoʻldan qayirish insofdan boʻlmaydi. Otni suvga olib borib, quruq qaytarib kelish
boʻladi. Oqibat, ot yomon oʻrganadi. Uloqdan, chavandozdan koʻngli qoladi.

Joʻra boboning Toʻrigʻi jilovni tagʻin silkidi.
Shunda, toʻdaga soldim.

Uloqni bir saman Burnoch bilan baravar olib
chiqdim! Saman Burnoch abjirroq boʻldi, yoʻlini
burib soldi.

Uloqqa ushlashib bora berdim. Bir mahal qoʻlim
sovuqqa qotib, uloqdan chiqib ketdi.

Shunday boʻlsa-da, Joʻra boboning oti Burnochdan qolmay chopdi. Uloq bilan oramiz bir qulochcha
boʻldi. Ketimizdan otlar chopib keldi. Bunday
vaziyatda uloqqa uzalish qaltis boʻladi. Boisi,
ketimizdan kelayotgan otlar abjirrogʻi oramizga
yorib kiradi, uzalgan qoʻlni sindirib yuboradi...

Shu boisdan uloqqa 401 uzatmadim. Joʻra
boboning otini burib ketdim.

Men endi qizib boshladim. Badanim jimirlab,
varaja qildi. G“ayratim keldi.

Uloqni bir Buyra ot koʻtardi.

Junlari qoʻzichoq junlariday jingala-jingala,
koʻzlari olakoʻz-olako“z otni koʻrib edingizmi?
Oʻlmang! Buyra ot ana shu! Buyra ot olakoʻz
boʻladi!

Bu safar Joʻra boboning oti uloqqa jipsroq chopdi. Uloqdan bir qadamcha keyinda. Chil ot sagʻrisi
baravar chopdim.




Bunday vaziyatda uloqqa uzalish oʻta, oʻta
qaltis boʻladi! Boisi, bordi-yu, uloqni yulib
olsam, uloq kelib otimning koʻkragiga, undan
keyin tizzalariga zabtli kelib uriladi. Oqibat, ot
qoqilib yiqiladi!

Bunday uloqni olishning yaxshi yoʻli bor. Oʻzib
oʻtayotib, ha-ha, oʻzib oʻtayotib, uloqni yulib olib
ketish lozim boʻladi.

Shunday qilmoqchi boʻldim. Uloqni uzalib ushlab, Joʻra boboning otiga qamchi bosdim. Ammo
Joʻra boboning oti bizning Tarlondayin olgʻa emas,
yoniga burib soldi.

Uloq mening qoʻlimga oʻtdi. Uloqni dast koʻtarib ololmadim. Uloq Joʻra boboning oti koʻkraklariga, undan oʻtib, old oyoqlariga zabtli kelib urildi. Joʻra boboning oti bir munkidi. Endi munkishida oldiga egildi.

Qoʻlimda uloq bilan ot boshidan oshdim...

71

Gʻoʻngʻir-gʻ“oʻngʻir ovoz eshitdim.

Koʻzimni ochib, osmonrang olamni koʻrdim.
Yaxshilab qaradim, koʻ“rayotganim osmonning oʻzi
boʻldi.

Hayron boʻlib, tevaragimga alangladim. Tevaragimda Joʻra bobo bilan besh-olti uzangi yoʻldoshlarim turibdi. Oyogʻim tarafda otlar turibdi.

Uzangi yoʻldoshlarim jonlandi.

— Koʻzini ochdi, xayriyat-e, — dedi.

— O`ziga keldi, betiga yana qor surtinglar.

— Ziyodulla chavandoz, qalay suyaklar yengilmi?

Shundagina nima gapligini bildim. Joyimdan
turmoqchi boʻldim. Uloq ushlagan oʻng qoʻlim
qimirlamadi. Goʻyo joni yoʻqday boʻldi. Bor kuchim
bilan intildim. Oʻng qoʻlim zirillab ogʻridi. Koʻz
oldim xira boʻldi. Oppoq qor qop-qorayib qoldi...

— Turaman deyapti, turgʻizinglar.

Oʻzimga kelib, koʻzimni ochdim. Oyoq tarafimdagi otliqlardan birovi qatron kalligini bildim.




Qatron kal betiga sinchiklabroq qaradim. Kal
yuzlarida xushvaqtlik boʻldi, tabassum boʻldi.
Kal — kalga kuldi!

Qatron kal tevaragidagilarga qarab gapirdi:

— Men bundan koʻp yillar muqaddam aytganman, koʻpkari eskilik sarqiti, salomatlik dushmani,
hayot uchun xavfli deb! Mana isboti! — dedi. —
Mana shu otini goʻshtga bermay, men bilan qonunlashgan! — Mana oqibati! Goʻshtga topshirib
yuborganida bunday falokat boʻlmas edi! Ana endi
mayib-majruh boʻlib qoladi, tamom!

— Yaxshi otdan yiqilsa, yomon ta'nachi boʻladi!

Bu gapni Joʻra bobo aytdi. Bobo bir oʻq bilan
ikki quyonni urdi!

Men ogʻzimda qoʻlansa bir nima tuydim.
Jagʻlarimni qimirlatdim. Bir nima gʻijirladi. Tilim
uchi tishlarim orasiga kirdi. Barmogʻimni ogʻzimga solib koʻrdim. Barmogʻim qon boʻldi.
Yonimga yashirib, oʻngirimga artdim. Bildim,
ogʻzimdagi qoʻlansa is qon boʻldi. Lunjlarimda
gʻijirlab o`ynayotgan tishim boʻldi. Tilim uchi kirib
chiqayotgan kavak tishim joyi boʻldi.

Koʻnglimda nimadir bir nima qoʻzgʻoldi. Kuchanib-kuchanib, bor vujudimni tarang etdim.
Oʻng qoʻlim zir-zir ogʻridi. Chap tirsagimga
suyanib qoʻzgʻoldim.

Uzangi yoʻ£ldoshlarim qoʻltigʻ“imdan oldi.

Bir amallab joyimdan turdim. Boshim aylanibaylanib ketdi. Koʻz oldim zim-ziyolandi. Tishimni
tishimga qoʻyib kuchandim. Tosh boʻldim! Olam
yana asliga keldi.

Ogʻzim limmo-lim qon boʻldi. Sagʻal xayolladim,
ogʻzimdan otilib ketaman-otilib ketaman, dedi.
Qaerga tupurishimni bilmadim. Tevarak oppoq,
tupursam, qor qip-qizil boʻladi. Keyin, Qatron kal
qonni koʻradi...

Mening koʻzim Qatron kalda, Qatron kal koʻzi
menda boʻldi!

Boʻlmadi, boʻlmadi! Ogʻzimdagi qonni tishim
bilan qoʻshib, ichimga yutib yubordim! Yana bir
yutinib, qolgan qonlarni-da yutdim!




72

Kiprik qoqmay, alp-alp odim otib, Joʻra boboning oti oldiga bordim. Chap qoʻlim bilan egar
qoshidan olib otlandim. Shunda, oʻng qoʻlim yomon
ogʻridi...

Jilovni chap qoʻllab ushlab, toʻdaga yurdim.
Oʻng qoʻlimni qimirlatmadim.

ШоғЧ 1 berib qoʻygan chavandoz koʻngil
soʻradi.

— Qalay, chavandoz, biron yeringiz lat yemadimi? — dedi.

Kulimsirab, sogʻ qoʻlimni siltadim.

— Mijjamga-da kelmadi. Ust-boshimga sagʻal
qor ilashdi, — dedim. Hamon angrayib qarab turgan qatron kal, gaplarimni-da angrayib eshitdi!

Zirq, zirq! Uh, qoʻlim-a, qoʻlginam-a!..

Oʻng qoʻlimni avaylab, qoʻynimga soldim. Bir oz
orom oldim.

Uloq koʻtarildi. Toʻ“da ketidan chopdim. Beixtiyor qoʻlimni qoʻynimdan oldim.

Zirq, zirq! Uh!..

Uloq kimda ketdi, bilmadim. Otlar ketidan
shunchaki chopib bordim.

Qoʻlimni yana до"уштра soldim. Joʻra boboning
otini uloqqa niqtadim. Toʻriq zor boʻlib turgan
ekan shekilli, to“dani yorib kirdi-qoʻydi! Ich-ichimdan zil ketdim! Endi uloqni qanday koʻtaraman?

Nima qilishimni bilmay, gangib qoldim, Bovujud, bir Saman yo`limizni yopib oldi. Joʻra
boboning oti uloqqa borolmay qoldi.

Shundagina koʻnglim tinchidi. Yengil nafas
oldim. Samanga qarab, boringga shukur-e, dedim.

Zirq, zirq!..

Boshqa vaqtlari ana shunday qarab tursam, uloq
men tarafga kelmaydi. Kelib-kelib, uloqli ayni
shunday vaqtda menga qarab yursa boʻladimi! Men
uloqqa zormidim, dardim uloqmidi...

Ana, uloq keldi! Barcha qarab turibdi. Ayniqsa
qatron kal!

Men tishimni tishimga qoʻydim. Ogʻriq qoʻlimni




uloqqa uzatdim. Bor kuchim bilan butidan changallab ushlagan boʻldim. Aslida, barmoqlarimni uloq
junlariga shunchaki tegizib turdim!

Zirq, zirq!..

Goʻyo uloqni olib ketmoqchiday boʻldim. Joʻra
boboning otiga ayqirib qamchi bosdim.

— Ha, jonivor-a! — dedim.

Joʻra boboning oti uloqdan keyinda qolib ketdi.

Men xoʻjakoʻrsinga bosh irgʻadim! Qamchili
qoʻlimni alamli siltadim. Go`yo, hay, attang-a,
omad kulib boqmadi, dedim. Omaddan noligan
boʻldim.

га, ига...

Xayriyat, xayriyat-e, koʻ“pkari sob boʻldi!

73

O`zimizning Tarlonni minib, uyga keldim.

— Chopib borib, doʻxtirni aytib kelinglar! —
dedim. Xudoyqul doʻxtir bir quticha koʻtarib keldi.
Ogʻriq qoʻlim yengini silkib tortdi.

Men ingrab yubordim!

Zirq, zirq!..

Yengim hadeganda sugʻirila bermadi. Shunda,
Xudoyqul doʻxtirga pichogʻimni olib uzatdim.

Doʻxtir yengimni pichoq solib ayirdi.

Tirsagim yoʻgʻonligi sogʻ tirsagimdan uchov
keldi! Tirsagim tirsillagan shish boʻldi!

Xudoyqul doʻxtir bosh chayqab-bosh chayqab,
meni mashinasiga soldi. «Xazorbogʻ» sovxozi
bemorxonasiga olib bordi.

Doʻxtirlar shishgan qoʻlimni bir apparat ostiga
qoʻyib koʻrdi.

— Koʻp qoʻrqmang, tirsakdan chiqibdi, xolos, — dedi.

Qoʻrqarmidim-e, qoʻrqarmidim! Qo`lim chiqqanini otdan yiqiliboq bilib edim!

Birodarlar, ogʻzing qora qon boʻlsa-da, gʻanimning oldida tupurma!




74

Shu yotishimda yigirma kundan koʻp yotdim.

Nihoyat, doʻxtirlar gipsni oldi, uyga javob
berdi.

Koʻngil soʻrab keluvchilarga qoʻlimni yalangʻochlab koʻrsatdim. Hasan bobo qoʻlimni aylantirib koʻrdi.

— Eb-ey, qiyshiq-ku! — dedi Hasan bobo.

E'tibor berib qaradim, qoʻlim chindan-da tirsagimdan qiyshiq boʻldi.

— Qurbon tabibga bor, nima gapligini aytadi, —
dedi Hasan bobo. Ertalab lonni mindim.
Qoraxonga yoʻl oldim.

75

Bir vaqtlari Qoraxonda Xidir degich boʻldi.
Odamlar uni Xidir mirob, dedi. Oʻzi, miroblik
qilardi-da!

Ana shu Xidir mirob chiqqan suyaklarni joyiga
soldi, singan suyaklarni davoladi.

Shu odam ketdi! Qayoqqa? Qayoqqa boʻlardi,
qiyomatga-da!

Shunday odam-da ketdi-ya! Hech ishongim kelmaydi! Men, bunday odamlar dunyo turguncha
turadi, deb oʻyladim. Keyin-keyin bilsam, birov-da
bu dunyoga ustun boʻlolmas edi...

Shu odamdan Qurbonnazar degan oʻgʻil qoldi.
Qurbonnazar otasining qoʻlini olib qoldi. Otasi
ogʻziga tupurgan boʻlsa ajab emas!

Oʻzi, rais! Lekin men raisman, demaydi!
Kattaga-da bir, kichikka-da bir!

Shu odamning darvozasini qamchi dastasi bilan
taq-taq urdim. Ichkaridan bir zaifa chiqdi.

— U kishi ishdalar. Kirib oʻtirib turing,
hamzamat kelib qoladilar, — dedi zaifa.

Qurbonnazar mehmonxonasiga salom berib
kirdim.

Zaifa dasturxon yozib ketdi.

Choyni oʻzim quyib, oʻzim ichib oʻtirdim.




Qurbonnazar ukamiz keldi.

Quchoqlashib koʻrishdim. Taomlardan keyin
dardimni aytdim.

Qurbonnazar dasturxon chetini qayirib qoʻydi.
Oldimga siljib keldi.

— Qani, yeching qani, — dedi.

Qoʻlimni yalangʻochlab tutdim. Qurbonnazar
qoʻlimni aylantirib koʻrdi, uyoq-buyogʻini koʻrdi.
Yelkamdan barmoqlarim uchigacha siladi. Boʻgʻinlarim qoʻshilish yerida sabr qildi. Ayniqsa, tirsagimda koʻp sabr qildi. Koʻzlarini yumib turdi.

Xayolimda, Qurbonnazar tirsagimdan bir
nimalarni eshitdi. Oʻzicha bosh irgʻadi. Yana eshitdi. Koʻzlarini yumib eshitdi.

Hayron boʻlib qoldim. Avvalambor, tirsagim
nagʻma chalayotgan radio emas, televizor-da emas!
Bor-yoʻgʻi et bilan suyak! Yana aytsam, eshitgan
odam qulogʻi bilan eshitadi-da! Nima, qoʻli bilan
eshitadimi?

Lekin bu gaplarni Qurbonnazarga aytmadim.
Ichimda aytdim. Qani, nima deyar ekan, deb sabr
qildim.

— Bekor ovora boʻlibsiz-da. Sagʻal lat yegan
ekan, yaxshi boʻp ketibdi. Doʻxtirlarning gipsi
tuzatibdi, — dedi Qurbonnazar.

— Men sizga aytsam, kelmas edim, Hasan bobo
qoʻymadi, bor-chi bor, deb.

— Ha, mayli, Kelganingiz yaxshi boʻpti. Shu
bahona bir mehmon boʻp ketasiz. Qani, yoting, bir
muolaja qilib qoʻyayin. Yana qaytib lat yemaydigan
boʻladi.

Men koʻrpachaga choʻzildim, yostiqqa bosh
qoʻydim. Qurbonnazarga qoʻlimni berib, shipga
qarab yotdim.

Qurbonnazar barmoqlarim uchidan boshlab

uqaladi.
— Koʻzingizni yuming, yaxshi boʻladi, — dedi
Qurbonnazar. — Ha, ana shunday! Endi, pinakka

keting! Goʻyo, uxlayotgan boʻling. Qoʻlingiz pishiq
suyakli ekan. Ilgarilariyam otdan yiqilib, lat
yeganmisiz?




— Yoʻq, — dedim.

— Nimaga kelib-kelib, endi shunday boʻldi?

— Ot oʻzimniki emas edi. Joʻra boboning oti
menga tushunmadi, men otga tushunmadim.
Oqibati mana shunday boʻldi.

— Ha-a, oʻzingizning otingiz qayerda edi?

— Bizning Tarlonga suv tushib edi.

— Otga suv tushishini-ku, bilaman. Ot oyogʻiga
yem tushdi, degani nima degani?

— Ot oyogʻiga yem tushsa, oyogʻi qotib qoladi.
Paylari dirillab-dirillab uchadi.

— Ha-a, har ikkovidayam koʻpkariga chopib
boʻlmaydi-ya?

— Esa-chi.

— Qora ot yaxshi boʻladimi, yomon boʻladimi?

— Yomon boʻladi. Qora ot oʻjar, serjahl bo'ladi.

— Ha-a. Seton-Tompson ham shunday yi
Demak, chin ekan-da.

— U chavandoz qayerdan?

— U chavandoz emas, kanadalik yozuvchi.
Oʻzining «Yovvoyi yoʻrgʻa» degan kitobida shunday yozgan.

— Kim boʻlsa-da, otni bilar ekan.

— 0t xomlab qoldi, deydi, u nima degani?

— Unda, ot moy tashlaydi. Keyin, koʻpkariga yaramay qoladi. Boqilgan otni bilib-bilmay
chopib qoʻysangiz, ot ichida moy toʻlib qoladi.
Bunday otni-da bir yilgacha koʻpkarida chopib
bo`lmaydi.

— Ha-a, Ot odamni bosmaydi, nimaga shunday?

— Boisi, ot odamzotni ulugʻlaydi. Odamzotga
vafo qiladi. Hayvonlar ichida ot bilan it shunday.
Pishakni-da shunday deyishadi. Men bu gapga
qoʻshilmayman. Pishak suyuqoyoq ayolday gap.
Kim qornini toʻygʻazsa boʻldi, pish-pish, deya
boshini silasa boʻldi, ketidan ergashib keta beradi.
Eshik egasini tanimaydi, pishak bekasini tanimaydi. Keyin ot joyida taqqa toʻ“xtay oladi. Eng yaxshi
mashina qaysi mashina? Oʻlmang! Ot tormozi, ana
shu «Chayka» tormozidan-da yaxshi ishlaydi.
Oldida odam borligini koʻrdimi, boʻldi, taqqa

269



gan.

toʻxtaydi. Bordi-yu, dovdirab qolsa, odam ustidan
oshib oʻtadi.

— Ha-a. Aytishlaricha, ayol boqqan ot yaxshi
boʻlar emish. Shu chinmi?

— Esa-chi. Boisi, ot sagʻali kam odamday
boʻladi. Qonida pichagina devning qoni bor, xolos.
Otga yem bergani borsak, u hamisha bizga suykanadi, erkalik qilgisi keladi. Bizni iskaydi, dumi
bilan yelkamizga uradi. Shunda biz uni tek oʻtir-e,
sabil qolgur, deb qamchilaymiz. Bu qiligʻ“imiz otga
malol keladi. Ayol bizga nozlanib suykalasa, shunda uni jerkib tashlasak, ayolga qanday malol keladi? Ot ham shunday-da! Ot koʻngli ayol koʻngliday
nozik boʻladi. Ayollar boʻlsa, otni urmaydi, otning
erkasini koʻtaradi. Ayolning muloyim tabiati otga
xush kelib qoladi. Ayol boqqan otning yaxshi
boʻlishiga yana bir sabab, ayol hamisha uyda
boʻladi. Ayol ichkari kiradi, tashqari chiqadi.
Otning koʻzi ertadan kechgacha ayolga tushib turadi. Ayol ot kishnaganda darrov yemini beradi,
suvini beradi. Biz erkaklarning boʻlsa, uyda
borligimizdan, uyda yoʻqligimiz koʻp boʻladi. A-aay, oʻldim-e!...

Tirsagimda bir nima qirs etdi. Vujudim qizidi,
peshonamdan ter chiqdi. Qurbonnazarga qaradim.
Qurbonnazar kulimsib turibdi.

— Ana endi qo`lingiz yaxshi boʻldi, — dedi
Qurbonnazar.

Ana shundagina Qurbonnazar meni joʻrttaga
gapga solib, meni gap bilan alahsitganini bildim.

Meni, aldab-avraganini bildim...

Xiyla yotdim. Ogʻriq tindi. Shundan keyin joyimdan turdim.

Qurbonnazar qoʻlimni ipga solib, bo`ynimga osib
qoʻydi. Dori-da ichirmadi, igna-da suqmadi, rasmga-da turishmadi.

— Vrachlar qo`lingiz chiqqanini ko`ʻrib-bilib
gipsga solgan, — dedi. — Vrachlar hamisha shunday qiladi. Kitoblarida shunday yozilgan-da. Agar
kelmaganingizda qoʻlingiz hadeb qoʻzgʻala beribqoʻzgʻala berib, oʻynama boʻlib qolardi. Endi




butunlay bitib, asliday boʻladi. Oz-ozdan mo“miyo
tanovul qilib turing, suyakka madad boʻladi...

Oqshom qoʻnguncha gurunglashib oʻtirdim.

Keyin, otlanib qaytdim. Qaytayotganimda
Qurbonnazar bot-bot tayinlandi:

— Tagʻin, qoʻlingizni solganimni birovga aytib
yurmang. Yaxshi bor, yomon bor... — dedi.

Uyga borgunimcha oʻylab bordim. Ay, doʻxtirlar-e, nimaga qoʻlim chiqqanini koʻra-bila turib
gipsga solding? Koʻra-bila turib qotirib tashlading?
Bilasan, chiqqan suyak joyiga tushmasa, hadeb
qoʻzgʻala beradi! Odamni yarimjon qilib qoʻyadi!
Umr boʻyi qiynadi! Bilmasang, Qurbonnazardan
soʻrab bil! Yo Qurbonnazar tabibga bor, de! Chopib
kela beraman!

Bovujud, Qurbonnzarlar bor... Hali-hali
Qurbonnazar bor, keyin-keyin nima qilamiz?

76

Birodarlar, uchastka militsionerimiz odam
boʻlib qoldi!

Ha, odam boʻlib muomala qildi, odam bo£lib
gapirdi.

— Qanday, jiyanlar katta boʻlayaptimi, suyaklar yengilmi, aka?... — dedi.

— Shukur, shukur, — dedim.

— Ikki marta kelib ketdim...

— Ayolimiz aytdi, yoʻqladi, dedi.

— Chavandozchilikda shunday-shunday boʻladida, aka. Odamlar samolyotdan tushib ketayapti.
Siz yiqilsangiz, otdan yiqilibsiz-da.

— Shunday, shunday...

— Qalay, endi tuzuk boʻp ketdingizmi, aka?

— Shukur, shukur?

— Unda, rayondan bir xabar oling, aka. Kapitan koʻp soʻradi, aka.

— Maylingiz, inim, maylingiz.

Endi, bir dushman koʻzi qilayin, dedim. до тdan ipni olib tashladim. Qoʻlimni qoʻynimga solib
oldim.




Otlanib, rayon bordim.

Kapitan katta eshigidan ichkariladim. Ichkarida
oʻsha beqasam choponlik odamni koʻrdim. Bechora,
yuzlari yarasi hali-da bitmabdi, bechora...

Beqasam choponlik meni tanimadi. Kapitan
katta tanitdirdi.

Shunda, beqasam choponlik meni bot-bot
bagʻriga bosdi. Kipriklari nam boʻldi...

Biqinma-biqin oʻtirib dardlashdim. Zot-boborakotini, mazgilini soʻradim. Beqasam choponlik «Navoiy» kolxozidan boʻldi, oti Rahmon
boʻldi.

Rahmonboyning koʻngli buzildi. Ovozi qaltirab
chiqdi:

— Oʻ`la-o“lgunimcha sizga qulluq qilib o`taman,
mana koʻrasiz, — dedi.

— Unday demang-e, nima karomat koʻrsatdimkin, menga qulluq qilasiz, — dedim.

Kapitan katta ishlarini aytib bordi. Ishlar
deyarli. hal boʻlibdi. Bezorilarni ushlab, Rahmonboyga yuzma-yuz qilibdi. Rahmonboy shular edi,
debdi. Lekin bezorilar tonibdi, aybini boʻyniga
olmabdi.

Gap menda qolibdi.

— Hozir olib keladi, — dedi kapitan katta.

Aytganiday, bir millitsioner boʻzbolalarni
haydab keldi. Birovi o'tirmoqchi boʻldi.

Kapitan katta:

— Tur, tur deyman! — deb baqirib berdi.

Boʻzbola qoʻllarini qovushtirib qotib qoldi.

— Manavi odamni taniysizmi?! — dedi kapitan
katta.

Boʻzbolalar men tarafga sigir qarash qildi.

— Tanimaymiz, — dedi.

Kapitan katta menga yuzlandi.

— Shularmi? — dedi.

— Shular, ha, shular, — dedim.

— Olib keting bularni! — dedi kapitan katta.

Militsioner boʻzbolalarni haydab ketdi.

Kapitan katta menga javob berib yubordi.

— Xoʻsh, sizga katta rahmat, aka. Tergov tuga



gach, deloni sudga oshiramiz. Sud kuni bordi-yu
chaqirsalar, bir kelib keting.

— Men sizga aytsam, kapitan katta, shuncha
kun mazam boʻlmadi. Sherigim mening navbatimda-da qoʻy boqdi. Odamning yuzi chidamayapti...

— Xoʻsh, tushunaman, aka, tushunaman. Siz
sudda boʻlmasangiz ham boʻladi. Lekin anavi tirriqlar koʻp ishlarni boʻyniga olmasligi mumkin. Ish
yana lanj boʻladi. Siz sudda savol tugʻilganda ha yo
yoʻq, deb tursangiz boʻldi. Sizdan boshqa jonli
guvoh yoʻq. Mana shu birodaringiz uchun yana bir
kelasiz, endi.

Birodarlar, kapitan katta jon joyimdan ushladi!
Bilibmi, bilmaymi, ishqilib, birodaringiz uchun,
dedi! Shu gap koʻnglimni oldi! Rahmonboy birodarimizni deb, yoʻq demadim.

Rahmonboy birodarimiz meni uyiga yetakladi.

— Mazam yoʻqroq, boshqa vaqt borarman, birodar, — dedim.

— Unda, biror kun oʻzim uyingizga boraman,
toʻn yopishib ogʻa-ini bo`lamiz, — dedi.

— Shunday-da ogʻa-ini, birodarmiz, — dedim.

77

Militsiya mashinasi eshigimizga kelganini el
bildi.

Birodarlar, elning qulogʻi ellikta!

El ajablandi, el hadiksiradi...

Duv-duv gap boʻldi...

Birodarlar, yomon gap, raketadan oldin yuradi,
yaxshi gap, toshbaqadan keyin yuradi!

Xufton vaqti-xufton vaqti uzangi yoʻldoshlarim
bilan hamsoyamiz Rixsiyev koʻngil soʻrab keldi.

Ayolimiz dasturxon yozdi.

Boʻlgʻ“usi bojamiz Odina chavandoz ayolimizdan
nam tortib, yerga qarab oʻtirdi.

Uzangi yoʻldoshlarim gapni nimadan boshlashini bilmadi. Istihola qildi.

Shunda, Rixsiyev gapni indallosidan boshladi:

. 273



— Sizni militsiya mashinasi uyingizdan olib
ketibdimi, oʻrtoq Qurbonov? — dedi.

— Bekor gap-e! — dedim.

— Ana, hamma shunday deyapti-yu?

— Olib ketgan yoʻq, aytib ketdi. Men avtobusda
bordim, — dedim.

Farosat etsam, el ogʻzida koʻp gap boʻlibman.
Elga bir gap tegmasin. Chibinday gapni tuyaday
qilib gapiradi. El ogʻziga elak tutib boʻlmaydi.
Endi bor gapni aytayin...

Aytib-aytib berdim. Bir gapni-da qoldirmadim!

Uzangi yoʻldoshlarim dildo“z soʻzlar aytdi,
41190"2 gaplar aytdi.

— Xoʻp juvonmardlik boʻpti-da! — dedi.

Rixsiev bolishdan tirsagini oldi. Chavandozlarga sigirqarash qildi.

— Katalizatorlar! — dedi. — Bu, sargardonlik-ku, sargardonlik!

— Sargardonligi boʻptimi, shu bahona Tarlon
ikkovimiz shaharni sayil qilib kelayapmiz, —
dedim.

— Aha, u falsafangizni boshqalarga oʻqing,
oʻrtoq Qurbonov. Sayil emish! Bunday ishlar turgan-bitgani gʻalva, sargardonlik!

— Sayil-da — sayil, sargardonlik-da — sayil.

— Siz endi koʻrayotgandirsiz-da? Aha, men shaharda yashayotganimda bunday ishlarning bir
nechtasiga duch kelganman. Sizdan yaxshi bilaman, oqibati nima boʻlishini! Bir dam olishda bizni
paxtaga olib bordi. Oʻzingiz bilasiz, bir kunlikka
borgan hasharchilar paxta termaydi. Ichib, kayfsafo qilib qaytib keladi. Men ham tagimga qoʻyish
uchun ikki kilocha paxta terib, etagimdagi paxtaga yonboshladim, mudrab yotdim. Shunday pastimdan bir daryo loyqa suv oqayapti. Shunda,
daryo boʻyida ikki-uchta qora koʻrindi. Koʻzimni
kattaroq ochib qaradim. Bizning hasharchilar
emas, shu yerning yigitlariga oʻxshadi. Oʻzlaricha
bir-birlarini turtkiladi. Hazillashayapti, deb oʻyladim. Aslida urishayapti ekan. Ikkitasi bittasini
oʻrtaga olib urdi. Tayoq yeyayotgani yoqalab qoch



di. Daryo ustidan bir ingichkagina truba oʻtar edi,
shu trubadan qochdi. Truba oʻrtalarida muvozanatini yoʻqotdi. Goh oʻng, goh chap qoʻlini koʻtaribkoʻtarib, suvga tushib ketdi. Boshqalari qochdi.
Bola suv yuzida goh koʻrinib, goh yoʻqolib oqdi.
Boshi koʻringanda dodlab baqirdi.

— Siz koʻrib turdingizmi? — dedim.

— Boʻlmasam-chi! Shunday oyogʻim ostidan
oqib oʻtdi! Suzishni bilmas ekan-da, boʻlmasa, suv
sekin edi, bemalol suzib chiqsa boʻlardi. A? Yoʻq,
pastroqda bir operator yigitimiz ovozini eshitib
qolib, oʻzini suvga tashladi. Sudrab olib chiqib,
oyogʻini osmonga koʻtardi. Baribir kech boʻldi,
bola oʻlib qoldi... Ishonsizmi, shu operator yigitimiz bir oydan ortiq organga qatnab, soʻroq
berdi! Ona suti ogʻziga keldi! Koʻr boʻl, dedim,
oʻzini bilmaganning kuni — shunday boʻladi,
dedim. Dunyo shunday, oʻrtoq Qurbonov, oʻzingizni biling, oʻzgalarni qoʻying!

— Ha-e, taqdir peshona ekan-da. Olamda nima
gap?

— Olamda gap koʻp, oʻrtoq Qurbonov. Xalqaro
vaziyat tobora keskinlashib borayapti. Tinchlik
xavf ostida...

— Kim xavf solayapti?

— AQSH imperalistlari! Buni xalqaro panogramada oʻrtoq Zorin ham aytib oʻtdi. Aha, «Za rebejom»da ham yozibdi. Mana, faktlarga murojaat
qilamiz. AQSH ma'muriyati 1983-yilda 810 million
dollar miqdorida ximiya-bakteriologiya quroli ishlab chiqarishni planlashtiribdi.

— U qanday miltiq?

— Aha, miltiq emas, zaharli ingredient.

— Oʻzimizning dehqonchasiga gapiring. Biz bir
iyigʻi chiqqan kal boʻlsak, unday gaplarni qayerdan
bilamiz.

— Aha, ingredient bu, ikki xil suyuq moddadan tashkil topgan zaharli dori. Miyani shol
qilib tashlaydi. Aha, oʻn-oʻn besh daqiqa ichida
vafot etasiz!

— Shuni inson oʻylab topdimi? Odamzotni




qirish uchunmi? Yo, tabba! Biznikilar nima deyapti?

— Aha, bizning hukumatimiz tinchlik posboni
boʻlib keldi, bundan keyin ham shunday boʻlib qoladi!

78

Uzangi yoʻldoshlarim uy-uyiga ketdi.

Ayolimiz dasturxon yigʻishtirdi.

Kenjamizni qoʻlimga berdi.

— Manavini picha ushlab tursin, qozontobogʻimni yuvib olayin, — dedi. Kenjamizni tizzamga oldim.

Kenjamiz dasturxon olib ketayotgan onasiga
jimit qoʻllarini choʻzib ingilladi.

— Ing-ing-ing!... — dedi.

— Boʻldi, enang hozir keladi! — dedim. — Hay,
anavi suratdagi kim? Aka-ya? Aka de, aka!

Kenjamiz ovunmadi. Ingillay berdi.

Shunda kenjamizni tizzamda tebratib suydim:

Kelgin, bolam, tizzamga,
Yol bo'larsan oʻzimga,
Quloq solgin soʻzimga,
Huyyo, bolam, huyyo!..

Birodarlar, kuygan — oʻlanchi boʻladi, suygan — laparchi boʻladi?

Oʻz-o“zimdan kuyib-kuyib, ich-ichimdan kuyibkuyib, kenjamizni suyib-suyib, oʻlanimni aytib
qoʻya berdim:

Jonim bolam ot chopsin,
Otiga baxmal yopsin,
Huyyo solsin otasi,
Orqasidan yol topsin,
Huyyo, bolam, huyyo!..

— Ay, enasi-ya, kel, ulimga mamma ber! Ulim
mammasirab qopti. Ana, aytdim, enang keladi,
mamma beradi!




Bolam, sen ham botirim,
Chopib kelayotirim,
Choʻpon boʻlsang qoʻylarga,
Boqarsan oʻtloq, soylarga,
Huyyo, bolam, huyyo!..

— Boʻldi-ye, enagʻar! Ogʻ“zim bor deb ingillay
berasanmi! Ogʻiz bir senda bormi? Mana, bizda-da
bor! Nimaga biz ingillamaymiz? Izzatingni bil-da!
Yo, otiga baxmal yopsin, qoʻylarini boqsin, deganimga oʻzingdan ketayapsanmi? Qani oʻsha otlaring, qoʻylaring? Hovlidagilarni aytayapsanmi?
Eb-ey, eb-ey, ular sening bovangdan qoldimi? Ular
mening otamdan qoldi! Ular meniki, bildingmi?

Huyyo-huyyo, huyyo qani?
Bovang bergan tuyang qani?
Bovang bergan tuyang boʻlsa
Boqib yurganlaring qani?
Boqib yurgan tuyang bo'lsa
Adir ham choʻllaring qani?

— Ana boʻlmasa, ukkagʻarning kenjasi! Mard
boʻlsang javob ber, ukkagʻarning kenjasi! Ana, sasing chiqmay qoldi-ku! Ingillaysan-a, ingillaysan!
Ha? Ha-ha-ha! Shoʻxlashdim, ukkagʻarning kenjasi, shoʻxlashdim! Shoʻxlashishni-da bilmaysanmi.
Ulim, manavi uylar-da, qoʻtondagi qo`ylar-da,
osmondagi oylar-da, koʻpchib yotgan yerlar-da,
bari-bari seniki! Bor-e, Tarlonni-da berdim, bor-e!
Ol-e, ukkagʻarning kenjasi-e, ol-e!..

Huyyo qilay huydad
Oting solgin 10"дава
Huyyo qilsam uxlagin
Otang sendan sadag'a
Huyyo, bolam, huyyo-i-i-i!..

— Ulim, bir nima esingda boʻlsin. Gagarinday
boshing osmonga yetsa-da, olim boʻlib yetti iqlimni
soʻrasang-da, sen avvalambor Ziyodulla chavan



dozning uli boʻl! Mening ulim boʻl! Menday boʻl,
menday! Menday boʻlasan-a, menday boʻlasan-a?..

79

Suddan qogʻoz keldi.

Oyogʻim tagʻin uzangida boʻldi, organ yoʻlida
boʻldi.

Bora-borgunimcha Yaratganning oʻziga sigʻinib
bordim. Shu yurishimni boʻldi qil endi, meni bunchalar jonhalak qilma endi, deb bordim.

Sudda odam serob boʻldi.

Bir tarafda urgan boʻzbolalar, bir tarafda
Rahmon birodarimiz oʻtidi.

Kattalar yuqorida boʻldi.

Boʻldi soʻroq, boʻldi javob!

Urgan boʻzbolalar aybini boʻyniga olmadi. Birbirlariga toʻnkab turib oldi.

Shunda, yuqorida oʻtirgan kattalar mendan
soʻradi. Da'volarini mendan ma'qullatib oldi. Men
asqotib turdim.

Bir katta Rahmon birodarimizni soʻroqqa tutdi:

— Ayting-chi, nega voyaga yetmagan bolani
urdingiz? — dedi.

— Urganim yoʻq, kalla qildim, — dedi Rahmon
birodarimiz.

— Baribir, urgan hisoblanadi. Yuzida jarohat
bor. Pulingizni oʻgʻirlagan ekan, yana tagʻin ushlab olibsiz ekan, militsiyaga topshirish kerak edi!

— Kuchim yetmadi.

— Urishga yetgan kuchingiz, militsiyaga yetaklab borishga yetmadimi?

— Uch birday yigitga qanday qilib kuchim yetadi?

— Unda militsiyaga telefon qiling edi. Yoki,
odamlrani yordamga chaqiring edi. Ana, koʻcha
toʻla odam!

— Odam? Qanday odam? Qani odam...

Rahmon birodarimiz gapirolmadi. Dimogʻi
toʻlib keldi. Ovozi ichiga tushib ketdi. Yengi bilan
koʻzlarini artib-artib oldi.




— Bir soat tanaffus! — dedi kattalar.

Oʻtirib-oʻtirib, qornim ochqadi. Choyxonaga
qarab yurdim.

Men choy ichib qayta berdim, odamlar suddan
chiqib kela berdi.

Demak, sud sob boʻpti, endi sud oqibatini
soʻrayin, dedim. Rahmon birodarimizni qidirdim.

Shunda, bir to`da momolar bilan ayollarga
roʻpara keldim. Momolar sel-sebor yigʻladi. Peshonalariga urib-urib yigʻladi. Tizzalariga mushtlab-mushtlab yigʻladi...

Bildim, bular ana shu boʻzbolalar momosi
boʻldi, ana shu boʻzbolalar onasi boʻldi.

Men ana shu koʻz yoshlar oqishi uchun oʻzimni
aybdor deb bildim. Yoshlar toʻla koʻzlarga, yoshlarga belangan yuzlarga qarab turolmadim...

Birodarlar, barmogʻimning qaysi birini tishlasam-da ogʻriydi!

Ohista-ohista ketimga qayrildim.

Tarlonimiz oldiga bordim. Otlanib, qishloqqa
qaytdim. «8-Mart» kolxozidan oʻtib, Hayrondaraga
doxil boʻldim.

Tevarak mayda-mayda adirlar boʻldi. Argʻamchiday yoʻl bir yuqoriladi, bir adoqladi.

80

Oqshom vaqti boʻldi.

Olamga-da oqshom qoʻndi, koʻnglimga-da
oqshom qoʻndi. Koʻnglim oqshomday mahzun
boʻldi.

Beixtiyor ketimga qayrilib qaradim. Bir qizil
mashinani koʻrdim. E'tibor bermadim.

Adirga oʻrladim. Adir qoq ustida tagʻin ketimga qayrilib qaradim. Mashina qorama-qora keldi.

Adirdan enib boshladim. Adir tikkaligidan
Tarlon oʻzini ketiga tashlab-tashlab yurdi. Old
oyoqlarini ogʻir-ogʻir bosdi.

Adir adogʻiga tushdim. Mashina adir ustida
imillab qoldi. Hayron boʻldim. Mashina degani tez




yurar boʻlardi, bu mashina xiyladan buyon bir
otdan oʻtolmaydi. Yo, biron yeri nosozmikin?

Yoʻlni kesib oʻtadigan ariqqa keldim. Ariqdan
loyqa suv oqibdi. Ichi qip-qizil loy boʻlibdi. Loy ot
tizzasiga keladi.

Shu bois, Tarlonni ariqqa solmadim. Ariqdan
hatlattirmoqchi boʻldim. Ammo bu niyatimdan-da
qaytdim. Vaji, ariq yoqalari-da loy. Tarlon toyib
ketadi.

Ariq yoqalab, yuqoriladim. Sayozroq yer qidirdim.

Mashina-da quyiga endi. Ariq bo`yida oyoq ildi.
Oʻtolmasligini bildi shekilli, bizning izimizdan
yurdi.

Bizning Tarlon torroq bir yerdan choʻchib oʻtdi.

Mashina Tarlon hatlagan yerda oyoq ildi.

Mashinadagilarga qamchi sopi bilan yuqorini
koʻrsatdim.

— Yana sagʻal yursalaring yuqorida yoyilma
bor! Oʻshandan mashina oʻtadi!

Shunday deya yoʻlimga burildim.

Shunda, ketimdan ovoz keldi:

— U, shef! Tormoz!

Ovozni tanimadim. Nima deyapti, tushunmadim. Kim boʻlsa-da, bir inson ovoz berayapti,
borayin, dedim. Ariq yoqalab bordim.

Mashinadan toʻrt odam tushdi. Ikkovi olisroqdan chopib kelib, ariqdan hatlab oʻtdi.

Tarlon hurkib, keyiniga tisarildi.

Keyin, qolgan ikkovi-da keldi. Barining koʻzida
qora koʻzoynagi boʻldi. Koʻzlari koʻrinmadi.
Sochlari yelkasiga tushdi, quloqlari sochi ostida
boʻldi. Kiyimlari ajabtovur boʻldi. Birovning soqolida boʻldi. Oʻzimizday oʻrta yoshli odammikin,
deya sinchiklab qaradim. Yoʻq, u oʻttizlarda boʻldi.

— Chaqirganday boʻldilaringizmi, birodarlar? — dedim.

Ular miq etmadi. Soqoldori oldin yurdi.

— Otdan tushing-chi, shef! — dedi.

— Ayta beringlar, qulogʻim kar emas, — dedim.

— Tush degandan keyin, tush!




Ularning sensirashi koʻnglimga tegdi. Tushatusha, koʻnglimni aytdim.

— Sensiramang, birodar, salkam otingiz qatoriman-a, — dedim.

— He, senday otam qatorining...

Qoʻlimda jilov, serrayib qoldim. Qahrim keldim.
Qamchi sopini mahkam ushladim.

— Otingni bogʻlab, buyoqqa yur!

— Nima gapingiz bor, birodar, shu yerda ayta
bering.

— Yur, degandan keyin, yur!

Ular ariq yoqalab yuqoriladi. Birovi-da koʻzoynagini olmadi.

81

Jilovni egar qoshiga qistirdim.

Tarlonni boʻsh qoldirdim.

Keyin, ular oldiga bordim.

— Oʻzi kimsizlar? Kimning bolasi bo`lasizlar?
Oʻzlaringni tanitinglar-da axir, birodarlar, —
dedim.

Ular meni oʻrab oldi. Goʻyo yovvoyi odamni
tomosha qilayotganday boʻldi. Birovi oʻz-oʻzidan
toʻngʻiladi. Hali tanishib qoʻyamiz! — dedi.

Tavba, bularning menda nima ishi bor ekan?
Ertaroq aytmaydimi, kech boʻlayapti...

— Ay, birodarlar, zaril gaplaring boʻlsa aytinglar. Bo`lmasa ketayin, bola-baqra alagʻda boʻladi, —
dedim.

— Ketasan, ketasan, shoshilma. Qaytmaydigan
boʻlib ketasan...

Zardam qaynadi, ketimga burildim.

Shunda, ulardan birovi yoʻlimga gʻov boʻldi.
Birovi chapimga oʻtdi. Ikkovi oraligʻidan oʻtib ketmoqchi boʻldim.

Shunda, oʻngimdagisi yelkamdan g`ijimlab ushlab oldi.

Men qoʻlini shartillatib urib tashladim.

— Qoʻlingizni oling, birodar! — dedim.

Shunda, u iyagim ostiga oʻxshatib-da bir urdi!




 

Ketimga gandiraklab-gandiraklab borib oʻtirib
qoldim. Nogiron qoʻlim zirqirab ogʻridi.

Qamchi oʻrimini qoʻlimg oʻrab-oʻrab joyimdan
qoʻzgʻoldim. Shu urganning boʻyin tomirini
moʻljallab qulochkashladim.

Ketimdagisi qamchini ushlab qoldi.

Yana oʻtirib qoldim. Endi qamchini ushlab qolganiga qarab, qoʻzgʻoldim.

Shunda birovi ketimdan keldi, belimga tepdi.

Men yuztuban yiqildim. Nogiron qoʻlim
zirqirab-zirqirab ogʻridi.

Turib oʻtirdim. Tevarakka alangladim. Rayon
oʻng yogʻimdagi adir ortida boʻldi. Koʻrinmadi.
Qishloq chap yogʻimdagi adir ortida boʻldi.
Qishloq-da koʻrinmadi. Osmon boshimda boʻldi.
Baribir olisda boʻldi.

Xoʻrligim keldi: ay, yolgʻizligi qursin-a!

Koʻnglim buzildi: ay, nogironligi qursin-a!

Oʻpkam toʻlib keldi. Qoʻynimdagi nogiron
qoʻlimni tashqari chiqardim.

— Birodarlar, Joʻra boboning otidan yiqilib,
qoʻlim chiqib edi, mana... mana... — dedim.

Ular xoxolab-xoxolab kuldi. Oʻzaro gapirishdi:

— Bu oʻzi unga kim boʻladi?

— Hech kim!

— Hech kim? Yoʻgʻ-e?

— Demak, bu oʻzicha ritsarlik qilmoqchi
boʻlibdi-da?

— 0, ritsar! XX asr ritsari!

— Don Kixot!

— Don Kixot! XX asr Don Kixoti!

Men shundagina ular kimligini bildim. Qo`lim
nogironligini aytib, yigʻlamsiraganlarimga mingming pushaymon boʻldim...

Yerga qaradim. Qoʻlimni qoʻynimga solmadim.
Sogʻlom qoʻlimdayin yerga tiradim.

Nogiron qoʻlim zirqillab ogʻridi. Tishimni
tishimga bosdim. Yuzlarim lovullab yondi...

Bir balo qilib, joyimdan turdim. Oyoqlarida tik
turdim.

Shunda birovi jagʻimga urdi.




Men ketimga tisarilib-tisarilib, bunisiga borib
urildim.

Bunisi yelkamdan suyab qolib, harommagʻizimga urdi.

Gandiraklab-gandiraklab, unisiga bordim.

Unisidan iyagimga yedim.

Bir aylanib tushdim. Osmon gir-gir aylandi.
Osmon qop-qora boʻldi.

Tagʻin turdim. Dalbanglab-dalbanglab bordim.
Birovning boʻyniga osildim.

— Birodarlar, men sizlarga nima qildim... —
dedim.

Uni jonimning boricha quchoqlab turdim.

U, ichimga koʻp musht urdi.

Nafasim hiqillab boʻlindi. Ichimda bir nima
ezildi. Qoʻllarim boʻshashib, yelkasidan sidirilib
tushdi.

Oyogʻimda majolim qolmadi. Oʻzimni yerga
chalqancha tashladim...

— Birodarlar, aybimni ayting, aybimni... —
deya ingrandim.

Belimga uchli bir nima zarb bilan tegdi. Keyin
biqinimga tegdi. Zarb har tekkanda jonim halqumimga kelib ketdi.

— Birodarlar, men ham odam-ku... — deya
ingrandim.

82

Shunda... shunda, ot kishnadi.

Umrim ot bilan oʻtdi. Hay bir otlarni koʻrdim,
hay bir kishnashlarni eshitdim.

Ot suvsab kishnadi, ot ochqab kishnadi. Shunda
ot koʻnglini suv berib oldim, ot koʻnglini yem berib
oldim.

Ot avlod-ajdodlarini qoʻmsab kishnadi, ot ulpitomirlarini yoʻqlab kishnadi. Otlar ovozini eshitib
kishnadi, baytallar havosini olib kishnadi.

Shunda, otni egarladim, dasht-u dalalarni
aylantirdim, ot oyogʻini yozdim. Otni sovutdim,
otni yupatdim.




Ot ilon sharpasini olib kishnadi. Uydan otilib
keldim. Ot yonini oldim, boʻyinlarini uqaladim.
Otga yoʻldosh boʻldim.

Ot boʻri hidini olib kishnadi. Ha, jonivor, ha,
deya ovoz berib chopdim. Ot boʻyniga qoʻlimni
qoʻydim, ot yollarini siladim. Ot oldida boʻldim.
Otga gapirib-gapirib turdim, birodar boʻlib-boʻlib
turdim.

Kishnash koʻrdim, kishnashlar koʻrdim, ammo
ushbu oqshomdagidayini koʻrmadim.

Vo darigʻo, bu qandaychikin kishnash boʻldi?
Kishnash koʻngil-koʻnglimni oʻyib yubordi, vujudvujudimni qaqshatib yubordi. Tanamdagi ogʻriqlarda bilinmay qoldi.

Bizning Tarlonga nima boʻldi, birodarlar?
Nima bo`lsa-da, yomon boʻldi! Bizning Tarlon
nima koʻrdi, birodarlar? Nima koʻrsa-da, yomon
koʻrdi!

Bizning Tarlon ilon koʻrdimikin? Yoʻq, bizning
Tarlon ilon koʻrsa bundayin kishnamaydi. Bizning
Tarlon boʻri koʻrdimikin? Yoʻq, bizning Tarlon
boʻri koʻrsa-da, bundayin kishnamaydi.

Bizning Tarlon ilondan-da yomonini koʻrdi,
bizning Tarlon boʻridan-da yomonini koʻrdi!

Tarlonni yoʻqlab qarayin dedim. Boshimni
koʻtarayin dedim. Boʻlmadi, boʻlmadi!

Koʻzim osmondaligicha qoldi. Osmon olis, yer
qattiq boʻldi...

Ot uzib-uzib kishnadi.

Koʻzlarim tindi. Bepoyon osmon, begʻubor
osmon qop-qora qozon boʻldi!

Yuzimni chapimga burdim. Avval-avval bir
nimada koʻrmadim. Keyin-keyin oq bilan qorani
fahmladim. Ana shunda Tarlonni koʻrdim.

Tarlon boʻynini gajak-gajak qildi.

Togʻlarga qaradi, zorlanib-zorlanib kishnadi.

Tarlon dumlari yoyilib-yoyilib kishnadi, yollari
hurpayib-hurpayib kishnadi.

Adirlarga qaradi, chorlab-chorlab kishnadi.

Tarlon quloqlari chimirilib-chimirilib kishnadi,
pishqirib-pishqirib kishnadi.




Qishloqqa qaradi, yolvorib-yolvorib kishnadi,
zor-zor kishnadi.

Tarlon jilovini silkib-silkib kishnadi, yulqibyulqib kishnadi.

Keyin, men sari yuzlandi. Oyoqlarini kattakatta yoydi. Boʻynini choʻzdi. tumshugʻini choʻzdi.
Quloqlarini chimirdi.

Tarlon zinkiydi!

Old tuyoqlari bilan tarsillatib-tarsillatib yer tirnadi. Keksaklab-kesaklab yer otdi. Tuyoqlari osti
changidi.

Tarlon qahr ham iztirob bilan kishnadi. Oqshom
kishnashdan zir titradi.

Oqshom, Tarlon kishnashidan, Tarlon kishnashi, oqshomdan-da mungli boʻldi, oqshomdan-da
ayanchli boʻldi.

Uchli zarb, chap tizzam koʻziga kelib tegdi.

Chinqirib yubordim. Koʻz oldim qop-qora
boʻldi...

— Tepib oʻtirasanmi, biqiniga tiqib ol!..

— E-e-e, ot!

— Qoch, ot kelayapti!

Shunda, tagʻin hushimga keldim. Ohista
koʻzimni ochdim.

Tarlon tumshugʻini choʻzib zinkiyib, ularni
quvdi. Birini qoʻyib, birini quvdi.

Ular ariqdan hatlab qochdi. Birin-ketin
mashinasiga kirdi.

Ammo birovi Tarlondan qochib qutulolmadi.
Uyoqqa burib soldi, boʻlmadi, buyoqqa burib soldi,
boʻlmadi. Nima qilishini bilmadi. Oxiri yerdan
nimadir olib, Tarlonni boshiga bir urdi.

Tarlon boshini silkib-silkib ohistaladi.

Unisi-da ariqdan hatlab oʻtdi.

Tarlon-da ariqdan oʻtdi. Mashina oldiga
keldi. Old tuyoqlari bilan yer tirnab-yer tirnab
kishnadi.

Mashina gʻizillab joʻnadi.

Tarlon mashina ketidan xiyla yoʻlgacha chopib
bordi. Keyin, iziga qaytib keldi.

Ariqdan oʻtib, boshimga keldi. Yuzlarimga




tumshugʻini tekkizib-tekkizib koʻrdi. Yuzlarimni
iskab-iskab koʻrdi.

Men .Tarlon nafasini tuydim. Tumshug£ʻini
qoʻshqoʻllab quchoqladim. Jagʻlari, peshonasini
siladim.

Shunda, kaftim hoʻl boʻldi. Ter, ot teri deb
oʻyladim. Kaftimni koʻzlarimga olib kelib qaradim.
Keyin, Tarlonga tikilibroq qaradim.

Tarlon peshonasidan qon sizdi...

Hoʻngrab yigʻlab yubordim. Oʻpkamni bosayin
dedim, bosolmadim...

83

Qosh qoraydi.

Odam odamni tanimaydigan boʻldi.

Bir amallab chap yonbosh boʻldim. Tarlon
oyogʻini quchoqladim. Tizzasiga peshonamni
qoʻydim. Uzalib, old qopqogʻiga shapatiladim.

Tarlon yelkalarimni iskadi. Keyin, old oyoqlarini asta-asta bukdi. Tarlon tizzaladi!

Men chap qoʻlim bilan egar qoshidan oldim.
Egarga koʻkragimni berdim. Timtalanib-timtalanib
egarga bel boʻlib yotdim. Nafasimni rostlab oldim.
Tagʻin qimtinib, oyogʻimni egardan oshirdim.
Tarlonni quchoqlab oldim.

Tarlon qaddini rostladi.

Shamol boshimni yalab oʻtdi. Shunda, bosh
yalangligimni bildim. Telpagim yerda qolibdi.

Tushayin dedim, tagʻin, minishimni oʻyladim.
Telpagimga qoʻl siltadim. Belbogʻ“imni yechib,
boshimni tangʻib bogʻlab oldim.

Katta yoʻl chetidan yurdim.

Bor boʻyicha qorongʻi tushdi. Adirlar qop-qora
soyaday boʻldi.

Egarda chayqalib-chayqalib, koʻnglim shu
kechaday zim-ziyo boʻlib-boʻ“lib, oʻksib-oʻ“ksib bordim...

84

Tarlon-ay, nima kunlarga qolding-a?...
Tushda boʻlayaptimi, yo oʻngda boʻlayaptimi?




Sen farqlamasang, men farqlay olmay qoldim,
Tarlon...

Haligilar qanday jonzot edi, Tarlon! Sin-simbati
odamga kelbat beradi. Ust-boshlari-da bor. Odamga
mayzab gapiradi, odamga mayzab kuladi...

Bilmadim, Tarlon, bilmadim. Sen bilmasang,
men bilmadim. Men seni bilaman, Tarlon. Ular men
uchun begona, Tarlon...

Ayo Tarlon, sen mening ukamsan, ukam.

Boʻldi, men endi ularni ukam demayman.
Mening ukam sensan. Sen mening ukamsan,
Tarlon. Oʻzi menga oʻxshaysan, Tarlon, menga...
Ukasi akasiga oʻxshaydi-da, Tarlon...

Tarlon ukam-ov, endi nima qilamiz? Endi, bolachaqaga borib nima deymiz? El soʻrasa nima
deymiz?..

Ayo Tarlon, sen mening jiyanimsan, jiyanim.

Boʻldi, men endi ularni jiyanim demayman.
Mening jiyanim sensan, Tarlon. Sen menga tortding, Tarlon. Jiyan togʻasiga tortmasa, kimga tortadi, Tarlon...

Tarlon jiyanim-ov, yo yoʻlda yiqildik, deymizmi? Koʻzlaring bor edi-ku, desalar-chi? Ariq loy
ekan, toyib ketdik, deymiz. Binoyimi, Tarlon jiyanim? Boʻlmasa, elga ermak, xalqqa shaloq
boʻlamiz...

Ayo Tarlon, sen mening akamsan, akam.

Boʻldi, man endi ularni akam demayman.
Mening akam sensan, Tarlon. Uka desa degulik,
mendayin ukang bor, aka desa degulik, sendayin
akam bor, nima gʻamim bor, Tarlon...

Ayo Tarlon, sen mening birodarimsan, birodarim.

Boʻldi, men endi ularni birodarim demayman.
Mening birodarim sensan, Tarlon...

Ayo Tarlon, sen mening qiyomatlik birodarimsan, qiyomatlik birodarim...

1979




Asr oshgan asarlar

TOGʻAY MUROD

OT KISHNAGAN OQSHOM

Qissalar

«Sharq» nashriyot-matbaa
aksiyadorlik kompaniyasi
Bosh tahririyati
Toshkent — 2006

Muharrir Z. Mirzahakimova
Badiiy muharrir M. Samoylov
Texnik muharrir R. Boboxonova
Musahhihlar: J. Toirova, Y. Bizaatova

Terishga berildi: 03.11.2005. Bosishga ruxsat etildi: 18.01.06.
Bichimi 84x108 "/s2. «School Book» garniturasi. Ofset bosma. Shartli
bosma tobogʻi 15,1. Nashriyot hisob tobogʻi 15,6. Adadi 3000 nusxa.

Buyurtma N: 4912. Bahosi shartnoma asosida.

«Sharq» nashriyot-matbaa

aksiyadorlik kompaniyasi bosmaxonasi,


